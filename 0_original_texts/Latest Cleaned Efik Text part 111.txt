Se ini Ufan tetie !
Kibi inua fo !
Afo ọmọfiọk ikọ emi ?
Nso idi udeme fo ke esit ? ’
Abasi Ekpenyọñ eketiñ ikọ emi ke ata ọkpọsọñ uyo iyaresit.
Enye ama ekpere ndidama idat ke ini emi ọkọnọ Ekpe akadahade ke enyọñ ọtọñọ nditiñ ikọ ke Esop Nditọ-Isọñ Abana.
Ke ini emi Abasi ama eketiñ ikọ emi ama, enye ikenyimeke aba nditetie ; edi akatuak ada do owuk enyịn ese ọkọnọ.
Ofuri idem esie ọtọñọ ndinyek nte ñkpọ eke enye oyomde ndiwọrọ unam.
Enyịn ọkpuhọde enye ke ibuot akabade oduk iduot.
Ndisi ibibiak etibe enye ke idem tutu ọfọñ emi enye ekesinede ebit ofuri ofuri.
Ndien mikpedige nte emi idet abakdebak ọkpọiso, Abasi Ekpenyọñ ikpetreke ndifuk ọkọnọ ke ebiet oro kpa nte emi ekpe anamde ye ebot ke ini emi biọñ ekimde enye enyịn.
Edi Ambo Eta, ọbọñ obio ye mme mbọñ ye nditọ-isọñ Abana eken ema edu do.
Mmọdo, Abasi Ekpenyọñ asiama, awai ibuot, emen esañ esie ọwọrọ, unyọñ esie edi oro.
    Ikọ Abasi Ekpenyọñ ama ọduọ ọtọ ọkọnọ nte obuma onyuñ etimede enye idem eti eti.
ñkpeñeyeñ ye mbọribọ ye tuep efuk enye ọtọñọde ke etiñ ibuot tutu osim isọñ ikpat.
ọkọnọ ọsuhọde ini kiet atuak mbombom ke ebiet emi enye eketiede kpa ke ndo ndo oro Abasi Ekpenyọñ akaduatde enye.
Ufiop idem etibe enye ini kiet, uyo esiere enye ke itọñ ; ibikpai omum enye ofuri idem.
Ke ibibio ikọ, ukpọñ ama ọbọhọ ọkọnọ ofuri ofuri.
Mme mbọñ eken ekenyene ndimomum enye ke ubọk nda ñkayak ke ufọk esie ke ini emi Esop akasuanade.
Nte ọkọnọ akamamana ke Abana, baba owo kiet akananam inọhọ enye utọ usọñ enyịn oro.
Akpa ekedi oro utọ esuene eketiede ntre ekesimde enye.
    Kpa ye mme mbọñ eken ema etiene ebọ ikọ ye'edinam Abasi Ekpenyọñ ke uyat.
Edi akpanikọ ete ọkọnọ Ekpe edi eyen ofin ke Abana.
Mmọdo enye ikpodotke ndinyene baba ekpri unen kiet ndika ke Esop Nditọ-Isọñ nte mbet obio oro akasañade.
Edi ofuri obio Abana ema etọñọ ndifumi mbet emi nnyuñ nda ọkọnọ nte akamba ọbọñ kiet ke obio; koro enye ekedide enyene-ibuot owo ; emi esiwakde ndida ifiọk ye item esie ñwam obio.
Ekese mbọñ do ke Abana ekedi ufan ye nsaña esie.
Kpa ye Ambo Eta, ọbọñ obio, esiwawak ndikot enye udia ye nneme ke ufọk esie.
Ntak edi oro ọkọnọ akakade Esop -Nditọ-Isọñ ke usen oro ; mme mbọñ obio ekenyuñ eyakde enye abuana do ye mmọ.
Ntak edi oro ndusuk mbọñ ke usen oro ekebatde edinam Abasi Ekpenyọñ ye ikọ esie nte ata idiọk usọñ enyịn ye emiom, idige ye ọkọnọ Ekpe ikpọñ, edi kpa ye ofuri Esop, kpa ye ofuri obio Abana nde.
    Edi sia owo mikemeke ndisua owo mma, rnrne mbọñ ifañ efen ema edu do emi mikekwe ñkpọ ke usuñ oro.
Mmọ ema etọñọ ndiwut ete Abasi Ekpenyọñ ikeduehe ke baba usuñ kiet ke ikọ ye ke edinam esie.
Owo mmọ kiet etiñ owut ete, ‘ Ukot adia se adia, isifreke enyịn ke unyọñ.
Ete okpo etibe nnuk okpo etibe; eka okpo etibe nnuk, okpo etibe; okukim okukim ada esie ke usanya.
ọkọnọ Ekpe edi se enye ededi ke Abana enye idige eyen-isọñ mi.
Mmọdo enye ekpese ebiet kiet etie kaña, etre ndika ke Esop emi enye minyeneke udeme ye unen baba kiet ndika ke esit.
Nnyịn ibuana Idim, ibuanake Abañ.’
Mme ikọ emi ema esin akamba eneni ye utọk ke otu mbọñ obio ke usen oro.
Ambo Eta ye Esukwa esie (etiñ ikọ obio) ema edomo kpukpru ukeme mmọ ndikpan ọkpọsọñ utọk emi, kpukpru ọkọwọrọ ikpikpu.
Mmọdo, ke ume ukak, enye ama adaha ke enyọñ ọwọrọ; Esop onyuñ asuana ntre ntime ntime.
Kpukpru owo enyọñọ ye ọkpọsọñ iyaresit ke esit mmọ.
    Emi eketetiñ mi, ikọ emi ama asuana atara nte adan ọyọhọ utọñ kpukpru owo ke Abana.
Iban ye iden ye ñkpri nditọ eyetiñ oro oro.
Edi ata ekese owo eketiñ ikọ esua edinam Abasi Ekpenyọñ, Iban ekesua enye nte owo ntañ idem koro ke akpanikọ, Abasi Ekpenyọñ ekedi ata owo iseri.
Iden owo ekesua enye ke ntak uyai esie, koro ke ofuri obio Abana baba eden owo kiet ikeduhe do emi ekebietde Abasi ke ukot mme ke ubọk.
Ke añwa mbọk ñko, akananam, baba eyen eden owo kiet inimke enye edem ke isọñ.
Mme mbọñ ekesua enye ke ntak ukeme esie, koro Abasi Ekpenyọñ ikedigeukpọk ukpọk ọbọñ nte mme mbọñ eken.
Ikawakke, ke otu mme mbọñ emi, kiet emi mikakamake Abasi Ekpenyọñ isọn, emi ke nsi nsi enye edikemede ndisio nnọ enye.
Nditọ-ifin ekesua enye ke ntak eti emana esie koro Abasi Ekpenyọñ ekekere ‘ Ntañ-akpaimọ-Inuen ’ ke eka ye ke ete tutu esim emana duopenañ ebe, baba owo kiet ikekemeke nditiñ Abasi ñkedian ke ufin, ke kpukpru mme ikpọ ufọk ke Abana, kiet ikeduhe emi owo mikekemeke nditiñ Abasi ñkadian do nte eyen-isọñ.
Ndien Abasi Ekpenyọñ ama etim ọfiọk mme ñkpọ emi, ikonyuñ iduọkke ini ndinam owo eke mikọfiọkke ọfiọk ; eke okoyomde ndifre, eti.
    Kpa ke okoneyo usen oro, ema eda ikọ emi eketiñ enọ ñwan Abasi Ekpenyọñ, ke ufọk ñkuhọ.
Ekanem ikọduọkke ' ini, edi ọdọñ eyenọwọñ ete ọsọp okokot Abasi, enye edisobo ye imọ ke ata akpan mbubehe.
Mme Abasi ama ododori ukot ke enyịn usuñ ufọk Ekanem, mme idorike, eyen añwan emi ọtọñọ utọk ye ebe esie. ‘
Abasi Eyen-ete Odusu !
ñkoñine ufan Mma mme Ndugi! ’
Abasi Ekpenyọñ eyere ‘ Owei!
Mma idem mi, ndi eti owo.’
Ekanem aka iso ke ikọ esie, ‘ Se mi!
Eyen eden isua ñke !
idige amadaha ada ?
Ama aman oko, akpa; ọmọñ ediman efen ?
Abasi Ete, nso inam afo mudiañakede ke Ine ukpọñ ọbọñ ?
Nso fi ye ọkọñọ Ekpe ñko ?
Ndi afo ikpọñ etibi edi eyen-isọñ ke obio Abana emi ?
Ndi afo ikpọñ okodu ke Esop Nditọ-isọñ oro ?
Se mi, owo kiet etem ọnọ obio, obio adia ama; edi obio etem ọnọ owo kiet owo oro ikemeke ndidia mma o !
Udeme emi nsinde nnọ fi edi oro.’
   Abasi Ekpenyọñ ama enyene ime okop kpukpru se ñwan esie ekenyenede nditiñ.
Ke akpatre, enye okot enye ete, ‘ Ekanem Ete, tiñ adañado ; ka kọduọk okuo odudu.
Ete eke unen akadia ke ifum ; eka eke unen akadia ke ifum ; se itode ke ifum itekke unen esit.
Yak obio etem se mmọ emema nditem enọ mi, adaña nte mmọ edikam itemde ke eti usuñ, nditreke ndidia mma.
Ndia usen kiet, mikureke, nsuhọ ndia ke ndañ nsiere.
Yak owo okop eti ikọ ; nso idu ke idibi idiañ mibọhọke akpa nsuñ ?
Ofim enyeñe mbom ikpikpu.
Yak Abana ofut kaña nte Aya Efiat, ke edikem ini, kpukpru mmọ eyesuhọde ena, etọñọ ntak efiak ediwuk ubọk enọ mi.
Ikọt Eta mbembe eyeda ebet Eta.’
   Abasi Ekpenyọñ iketiñke ikọ esie ikure; ọbọñ Abasi Abasi, Ete añwan esie oduk edi okot enye ọnọ ubọk ete, ‘ Koko eyen Ete Odusu !
Afo ikpọñ ke eden owo duop.
Mbuk fo ke ofut nte urua !
Bọ okuo ta, akparawa mi!
ñkpọ iduhe !
Tetie ntem suñ, suk enyịn se obot.
Mfọn ikpañke mkpa.
Akpa, Abana ema enam fi ekedia, etak.
Isañ emi, mmọ ebebiaña.
Owo eke ọkọbọde fi, obio emi iditreke ndita ikañ ke ibuot esie.
ñkpọ inamke Abasi Ebariba ke Ebariba.’
Mme ikọ emi ema enọ Abasi Ekpenyọñ isọñ esit.
ọbọñ Abasi Abasi ekedi kiet ke otu ikpọ mbọñ Abana emi obio esikponode uyo mmọ eti eti.
Mmọdo Abasi Ekpenyọñ ama adaha esie ọnyọñ ufọk esie ke okoneyo oro, oduk anana ke ata ifure; inyeneke baba ntuk idiọk ñkpọ kiet, idabake ke ukpọk ndap tutu eyo esiere.
   Edi ọkọnọ Ekpe ikedehe, ikonyuñ iyetke idap ke okoneyo usen oro tutu eyo esiere kpai.
Anam-ndek ọkpọ-usuñ ekeme ndifre, edi andinyeñe ifreke.
Ofuri okoneyo usen oro enye etetie enyeñe ukot, ọkọk ebek, atatak ndisin uñwọñ ke ifik ke ifik.
Idaha emi enye adaha ke enyọñ, oto ke ibuot etehe edem emi asaña ọkọtọ ke ibuot edem oko; onyuñ oto do asaña afiak edi ke edem emi.
Ikebigike enye ọtọñọ nditiñ ikọ ikpọñ nte idat, ‘ Mmọñọ, edieke owo obupde Abasi Ekpenyọñ ete !
ọkọnọ Ekpe edue fi nso, mbọk mme enye edibọrọ didie ?
Nsa mi o, ñkoduhe ke odu mkpa Ete esie mbak ekedi eke eka esie.
Akananam nsuñike enye, nnyuñ nsọñọke enyịn ye enye ke baba usuñ kiet.
ñwotke ebot mme unen esie.
Nduehe enye ndomo baba ñkpọ kiet.
Oro, mme kpa ekpri isọn emi ñkamade enye, mme nsioho kaña tutu esim emi ?
Ndien onyuñ edi enye oro, idige isọn ke edi, akama osio ?
Ndi ami ikpọñ ñkama enye isọn ke obio emi ? ’
   ‘ ọfọn, sia enye awahade okut mi, ami ye enye ke obio emi ñko.
Oyom mkpa asaña okosobo ye owot owo.
Eto miduọhọ ke isọñ, ekuri ididuọkke odudu.
Ndien ekikọ eke edide akpan edifiọk ke usiere.
Mmọfiọk nte enye edi eyen-isọñ, ami ndi ofin-ikọt.
Edi nyewut enye ke isañ emi nte ofin akam oduduñ ke obio ye eyen-isọñ.
Yak eyo akam esiere.’
ọkọnọ Ekpe etiñ ikọ emi ama, ọsuhọde etie ke mbot etehe ufọk esie, ọkibọde iko uñwọñ esie, osio uñwọñ esin.
Ndo ndo oro ekikọ unen ọkpọk akpa edikpọk, Okọnọ Ekpe asak ekpri idiọk imam ibak onyuñ adian ikọ do ete :Ekikọ unen wara kpọk;ñwọrọ ke ufọk, ndikpa.
   Tuhi ke usenubọk usen oro, ikọt Abasi Ekpenyọñ ema eto esuk urua edibehe ye idiọk mbuk.
Mmọ eketiñ enọ enye ete Ndugi Akarikpo, eyeneka eka esie ke ọdọñọ rñkpa mkpa.
Ndien midige ke ata mfọn iso enye iditoho ikesim enye ko ye uwem.
Mmọdo Abasi Ekpenyọñ ama atak kpa ke ebiet oro ediere ke ubom osio aka ọkọbọ, ukpọk añwan esie ke enyịn enye ikekwe.
Ndien, kpa nte ikọt esie eketiñde ewut, mbe-miso enye ekesim do, eyen eka eka¹ esie ama akpa ; edi Abasi ama oto ekesim okpo.
Enye etibi isọñ, emen ñwan emi obuk, atua enye nte eyen akpa; edi ọsọp ọkwọhọde enyịn onyuñ odop uyo nte eden owo.
   Mkpa Ndugi ọkọwọrọ enye ata akpatre idiọk nnanenyịn.
Akananam baba mkpa kiet efen ikabiakke enye ntre.
Ete ye eka ye akpan Ete esie, kpukpru ema eka ke ndobo udi, edi ndobo mmọ oro baba kiet iketiehe nte ndobo emi Ndugi,eyen eka eka esie ọkọkpọñde ọnọ enye.
Ntak emi ñkpọ ekedide ntre edi koro Ndugi Akarikpo ekedi ‘ ñwan-ọfọñ-ọfọñ-akan-eden-owo.’
Ofuri emi Abasi akasasaña mi atañ idem, asian asian, obure mbure, edi ñwan emi ekedi Iboto ye Iberedem ye Idorenyịn esie.
Kpukpru ufọk Abasi Ekpenyọñ edi ñwan emi akañwana ọnọ enye.
Ndibe odudu Abasi edi kpa ke Ndugi.
Ini ekededi emi iduñ Abana esifiopde Abasi Ekpenyọñ ke idem akaha, edi ke ufọk Ndugi ke enye esifehe ọnyọñ ekedibe kaña ọbọ nduọk odudu ye ndọñ esit ye item ; ndusuk ini, ke ọfiọñ ita, ndusuk ini efen, ke ọfiọñ itiokiet.
Ikedihe ido Ndugi Akarikpo ndiyak Abasi Ekpenyọñ eyen eyen eka esie eseme baba ñkpọ ndomo kiet ke ebiet emi enye odude.
    Se ndien nte ñkpọ akakabarede etie ye akparawa emi idaha emi.
Se akwa ekọñ emi ebetde enye ko ke Abana.
Anie edisin ubọk inọ enye ke ekọñ oro ?
Baba eti owo kiet ikeduhe aba.
ọbọñ Abasi Abasi, Ete añwan esie ama ọtọñọ ndikabade akani owo.
Nso ke ikpọñ edikeme ndinam ke ufọt adaña usua eke ekewakde nte mme asua Abasi Ekpenyọñ ?
Nte Abasi etetie ekere utọ ndiọk iso ye ukut eke osimde enye ntre, esit esie etimede eti eti.
Ke usen iba ofuri ofuri emi Ndugi akakpade, enye ikatabike se ikañ owotde, ikọñwọñke ukpọk mmọñ.
Kpa ye uñwọñ ibuo, enye ama etre kaña ndisin.
Akparawa emi esibietde ñwan ñkuhọ kpukpru usen, ama akabade ọtọñọ ndifumi, nsat nte ekporoko.
    Usen kiet, Abasi Ekpenyọñ ama etibi eyet atua ete, ‘ Mkpa, sọsọñ o !
afo amanam mi akpa akpa ufreke.’
Enye ama atua eyet emi ama ke ini esisit, ọkwọhọde enyịn, okot ikọt esie ete mmọ etim ubom eda imọ esio eka Abana iketim ufọk.
Koro ọfiọñ ita ama ebe tọñọ nte Ndugi Akarikpo akakpa.
Ndien ini uyarade mkpa esie ikebigike aba.
 OBIO IDARA             Yak inam ke itọñ odude ;             Itọñ ekibe, Ibuot adia ntan.
             Koro Itoñ eyịre ke ibuot okop usem ;             Ibuot ama ekibe, itọñ edi nso aba ?
   Ikọt Ndugi Akarikpo—iban ye iden, ekedi mbon ntime.
Mikpedige nte mmọ ekekpepde ndisuk ibuot nnọ eka mmọ, ata ekese ini mmọ ikpetreke ndisin eñwan ye ekọñ ke ufọt mmọ ye mbon urua mmọ ke ọkọbọ.
Mmọdo, mbemiso Abasi Ekpenyọñ adaha ọkpọñ mmọ, enye okot mmọ kpukpru obon ọtọ kiet onyuñ ọnọ mmọ item.
Enye ọdọhọ mmọ ete, ‘ Ikọt Mma Eyen eka !
mbufo etim ekpañ utọñ ke se ami nyomde nditiñ nnọ mbufo.
Ami mmọñ ñkpọñ mbufo ke ekpri ini esisit; nyom ndisio ñka Abana man ñketim ufọk.
Edisio mi do ndi mi akababuat mi.
ñkọfiọkke nte ñkpọ eyekabade etie ntem.
Ke emi, idige mbufo emekut ete eka nnyịn iduhe aba; okposuk edi nte nnyịn mikam iyarakede mkpa esie kaña nte ido edide.
Mmọdo nyomke ndifiak ndikop baba ntime kiet ke ufọt mbufo ye mbon urua mbufo.
Kpukpru owo kiet kiet aka iso ke mbubehe esie nte ñkpọ eke baba ñkpọ kiet mitibeke.
Utọk okudu, eñwan okudu ñko.
Eneni ye ikpe eke editibede, enim ebet mi, mma ndi nyebiere unen nnyuñ nnam emem.
Ami ndibigike ko.
ọfiọñ kiet mme iba ema ebe, nyefiak ndi man nnyịn ikpaka iso ke mbubehe emi anade nnyịn ke iso ndinam.’
   Abasi Ekpenyọñ ama etiñ ikọ emi ama, obup ikọt eyen eka eka esie ete, ‘ Mbufo emekop do ? ’
Mmọ enyime ete, ‘ Iñ !
Amasi! ’
Enye ọtọñọ ntak obup mmọ ete, ‘ Idige emenyime ndinam item oro ? ’
Mmọ ebọrọ ete mmimọ iyenam ntre.
Abasi ama adaha ke enyọñ ọkọm, onyuñ ọnọ owo kiet kiet ubọk, oduk ubom osio.
Ikebietke ido ubom esie, baba ikwọ kiet, ndomo ekpri ñkukwak kiet ikoduhe.
Ofim ama etre uyom esie, mbufut akpa inyañ onyuñ etre kaña ifuresit esie.
Edim ikedepke koro ekedide ke ufọt ndaeyo.
Eyo ñko ikayatke ọkpọsọñ nte ido ufọt ndaeyo edide.
Ikpañ ye mme ikpọ inuen inyañ eken kpukpru ema efeñe edibe.
Baba oruk uyom kiet ikeduhe ke ofuri usen oro tọñọde ke ini emi Abasi Ekpenyọñ ọkpọñde esuk ọkọbọ tutu osim ini emi enye ekebehede ke esuk Abana.
Osuk etie nte ñkpọ eke ofuri ofuri enyọñ ye isọñ eketienede enye efuhọ mkpa Ndugi eyen eka eka esie.
   Ko o ke mfuñmfuñ mbubreyo, ke ñkpọ nte ñkanika ebede itiaba, ikọt Abasi Ekpenyọñ ema eda ekedian ke esuk Abana.
ọfiọñ ama obuk, mme ñkaiferi iban ye mkparawa iden eyọhọ ke añwa ; ke ekwọ, ke ebre, ke ewaña ayo ke ekpri añwa obio emi okodude ekpere esuk.
Ke ini emi akwa ikwọ okutde Abasi Ekpenyọñ, enye ebiere ikwọ emi enye ọkọkwọde, ọtọñọ ntak osio ikwọ efen ọkwọ ete :            Ekọmbe—kọmbe !
mme kọmbe ; Da do bet ima, mmebe okim.
            Ima ke otop ikañ, Owo ke ada ese Ibupke bup ntak Imeñke ofut ikọñọ.
            Eyo ke esiere edi, Inua ke abaña owo ; Ofin ke owot Eyen ; Obio ke edop ese.
            Fefehe, enye efehe udi, Edi, ñkpọ ikọ enye osuk anam ; Mfehe ndikere enyiñ, ñkpobuk owo nnọ owo.
   Ema ekwọ ikwọ emi ke ekpri esisit ini, enyuñ ebiere.’
Akwa ikwọ osio ikwọ efen ọkwọ ete :Esọ Nta !
Esọ Nta !
Ndọhọ Esọ O !
         yịridiri ndọ !
           Esọ Nta !
inọ ukot unam !
           Adat ọkpọ asian, ọkwọhọ etiñ ibuot!
           Amia mbutu itie uyere mmọñ !
           Okot owo ke ekpri ñkanika !
           ọsọñ enyịn ke itie utọñọ mmin !
           Etak ukọm kiet, adia ọfọp ọfọp ;           Ofuri eto iyak, ata ñkañ ñkañ.
           Ndọhọ Esọ !
yịridiri ndọ !
   Ofuri emi Abasi Ekpenyọñ do ke esuk ada, ke añwana ndinọ ikọt esie item nte mmọ edisañade isioño ñkpọ ke ubom.
Enye asiak mme mmọ emi enyenede ndisasaña mbiom ñkpọ ye mmọ emi enyenede ndisuhọ ke esuk mkpeme ubom; se enyenede ndibem iso nsioño ye se edikpọñde ke ubom tutu eyo esiere.
   Edi ofuri oro, enye ke-ọbiọñ utọñ ke ikọ ikwọ emi nditọ oro ekekwọde.
Edi ke ini emi enye ọwọñọrede iso oyom ndidọk obot, akwa ikwọ ebiere ikwọ enye oro, ọtọñọ ntak osio ikwọ efen.
Abasi Ekpenyọñ atuak ada, akpañ utọñ ; koro owo nnanenyịn atuak ‘ efit ’ ofuri isọñ.
Ikọ ikwọ iba emi nditọ oro ekekwọde ke mbemiso ema etuk esit esie.
Isañ emi, akwa ikwọ ọkwọ ete : .
        ñkpọñke Ima, nyekpọñ Ekimbe ; ñkpọñke Ekimbe, ndima mme anie ?
Mmade mme anie, mma Udọ Odusu ; Efiọñ Udọ Odusu ebiet emine ekefia.
        Udọ Ete Odusu, enam fi didie ?
        Enam fi didie, ọbọhọ ke inua owo ?
        Ediye eden owo ada ke nnyara-ọkọm— Ada ke nnyara—ọkọm, ọdiọñọ nti iban edu.
         Efiori mi ye afo, nyak fi nnọ anie ?
         Nyak fi nnọ anie, ndikpa ye afo !
         Ndikpa ye afo, ndifiakke edem ;         ñkpọñke Ima, nyekpọñ Ekimbe.
    Ikọ ikwọ emi ama ọyuhọ Abasi Ekpenyọñ.
Edieke owo efen mikpeduhe ke Abana nditiñ nnọ enye nte obio eketiede ke ọfiọñ ifañ emi enye okodude ke usuñ uka ñkpọ, enye ikekereke ikaha.
Ikwọ ita oro ema ebuk mbuk obio ofuri ofuri enọ enye.
Enyịn owo ima, ọniọñ iyikke.
Mmọdo, Abasi Ekpenyọñ ama ọwọñọde iso ọdọk obot, ebe nnennen aka ufọk esie.
    Edi nte enye asañade ke usuñ, enye ọtọñọ ndineme nneme ye idem esie ete: ‘ Edi ntre, oro odudu do, ọkọnọ Ekpe ke afat mi udu.
Enye ke aduak mi ndiwot ke ntak ikọ emi ñketiñde ye enye ke akpatre Esop Nditọ Isọñ emi ñkekade. “
Ofin ke owot Eyen, obio ke odop ese ; ” akwa ikwọ ọdọhọ ntre.
Anie owo efen ke obio emi adat ọkpọ asian onyuñ ọkwọhọ etiñe-ibuot ke mibọhọke ọkọnọ Ekpe ?
Kpa enye ekere Ekimbe ke nditik enyiñ esie.
Ndien, ke akpanikọ ọkọnọ Ekpe emi edi ata ndisime owo.
Mmọñọ mme enye asasaña didie ekere ete imọ imekeme mi ndiwot ?
Anie owo ke obio Abana emi ediyak enye owot mi ?
Anie owo ekeme ndiyak eyen ima esie nnọ ofin owot ?
Baba kiet.
Ami ndi “ Emine Ekefia ” ; ami ndi “ Eyen Odusu ” ; kpa ami nnyuñ ndi “ Ima ”.
Abana ikpọñke Ima.
Utu ke mmọ ekpọñ Ima, mmọ eyekpọñ “ Ekimbe ”.’
    Mme ikọ emi ikekureke Abasi Ekpenyọñ ke inua ima, ke ini emi enye okopde nte owo okotde enye ete ‘ O, da Imọ Owo !
Emebehe! ’
Abasi emenede enyịn ese owo emi okotde enye, ọdiọñọ, mmọdo, enye ọbọrọ ndien ekọm oro ete, ‘ ọkọrọyọk eyen Mmasi!
Afo edi oro ?
Idem fo etie didie ?
Nso idu ke obio ? ’
ọkọrọyọk ọbọrọ ete, ‘ Eyen Odusu, se idude ke obio odobi e !
Yak ñkam nsọp inua ntiñ do nnọ fi.
Isọñ ke okuni fi eti eti.
Inyeneke efak ke obio emi emi mmọmitibike ukpe inim inọ fi.
Etibi ukpe ema, esin iyịre ekanade ekuk; mbak ndusuk afo etre ndiduọ ke ukpe, afo udutreke ndimum ke iyịre.
Mbọm, ededọhọ ete “ ñkpọfiọk ekpere edem, ibehe iso ”.
Edieke ọkpọfiọkde ntem ke mbemiso, afo ukpesimke mi ke Abana.’
   Ke ebiet emi, Abasi Ekpenyọñ ama ọbọ ufan esie ikọ ke inua onyuñ owut ido iyaresit. ‘
Da ọkọrọyọk !
Kutiñ aba ikọ oro mbọk.
Ikọ oro odomo ndiyat mi.
ñkusim Abana, obio mi, obio mme eka mi; obio mme ete mi ?
Mbak nso ?
Mbak ndikpa ?
Anie odu mi emi ekemede mi ndiwot ke obio emi ? ’
ọkọrọyọk ama ebeñe Abasi Ekpenyọñ edida-hado, onyuñ obup enye ndinyene ime ñkop kpukpru se enye enyenede nditiñ mma, ndien enye anam se ededi emi enye edimade ndinam. ‘
Ufan !
kam nyene ime, kop mi ma, kpañ utọñ !
Idige omokop ọkpọ-ọkpọ ọbọn oro ke obot obot ?
Ebre mbre oro ke esit ebiet ọkọnọ Ekpe.
Aka, udutreke ndikut kpukpru ñkpisọñ Abana do ; ke edia, ke eñwọñ ubọk edem iba.
Abana idige aba Abana Abasi Ekpenyọñ, mme eke Ambo Eta, Abana eyedi eke ọkọnọ Ekpe.
Mbọk ufan mi, tim nte asañade.
Fiọk ebiet emi ọbọde udia adia ye ebiet emi ọbọde mmọñ ọñwọñ.
Owo ifiọkke nte mmọñ asañade oduk ke ọkpọ nnañi.
Mfin idige aba ñkpọñ.
Enyene idem, omum akama.
Ofin okut Eyen, iditreke ndikọñ enye eti.’
   Abasi Ekpenyọñ ama ọkọm ufan esie ke item emi, onyuñ asian enye ete imọ ima ikokop utọ ikọ oro ke inua owo efen. ‘
Abana esin owo udia, isiñke ikọ.’
Mmọdo, ufan iba emi ema ekọm usiere kiet ọkpọñ eken, ebe esie ọnyọñ.
Emi eketetiñ mi, mbia ama adada etop edibehe Abasi Ekpenyọñ ke Abana eketiñ ọnọ Dkọnọ Ekpe.
Kpa ke ndo ndo oro, □kọnọ okot mme ufan esie, owo ita, mmọ ewọrọ ekpọñ mbon mbre ke ebiet esie ebine Abasi Ekpenyọñ ke esuk, man mmọ ekenam ye enye do, se mmọ ekemede.
Edi ke ndiọk iso, mmọ ikesimke enye aba ke ebiet emi mmọ ekpekemede ndidibe nnam enye idiọk.
Mmọdo, mmọ ema ewọñọde isondinyọñ mfiak ñka mbre.
ọkọnọ Ekpe asiama ete, ‘ Yak oro ana do ; mmum-nyak Ekpe enyene kpa Ekpe.’
   Ema eda mbre ewọrọ ke ebiet ọkọnọ Ekpe eka ndikọm ọbọñ ñkpeti.
Ke ini emi ọbọñ ama ọkọwọrọ ke efak esim akwa añwa obio, Asa ọbọñ, eyen ọbọñ-Ata-ọfọñ, owo kiet ke mbre emi, ama ọsuhọde etetie ke isọñ ikekemeke aba nditiene mbre ñka iso.
Ikebigike, enye ọsuhọde anana ke isọñ ete, ‘ Nam ise o 1 nnana okim mi nduọk odudu.
Onyuñ edi mkpa esim mi mi o, nso efen, ñkpa ñka naña.
Idige enye ke ọbọn mbon ọkwọ oko ete, “ Nso ke owo akpa mi-nyọñke ekpo ?
Kpa ye mkpa mmin, owo ọnyọñ ekpo ukem ukem.
Ete mi e I Eke mfin ikpọñ iditreke ndida mi ibuot.
Owo akpa se adia   Asa ọbọñ ama asiaha ana do ke ufọt iba ọkpọ usuñ kpa nte okpo owo.
Ibifik esie ekpere ndinime mma.
Owo ekededi emi okokutde enye ke okoneyo usen oro akada enye nte owo mkpa.
Mkpa mmin ekedi ñkpọ Asa ọbọñ, edi eke usen oro ama ebe nde.
Ete esie ama odomo ofuri ukeme esie ndisio enye ke idiọk ido emi mfep, edi kpukpru edinam esie ọkọwọrọ ikpikpu utom.
Mmọdo ema esana Asa ọbọñ eyak enọ usuñ esie, enyuñ ebet ndikop usen emi edidọhọde ete, mmin ama ata enye esit ekibi.
Usen oro ekedi oro ke okoneyo usen mbre oro, edi baba owo kiet ke Abana ikọfiọkke ete edi mmin okowot mme okoyom ndiwot Asa ọbọñ.
   Ke ebiet oro enye akanade ke Abasi Ekpenyọñ akasaña okokut enye.
Ibuot ikadahada Abasi ika ete edi Asa ọbọñ ana oro nte enye esiwakde ndinam.
Abasi Ekpenyọñ ama asaña ama ebe, edi esit mbọm ikayakke, mmọdo enye afiak edem man enye ọkọdiọñọ owo emi akanade do ye se ikanamde enye.
Abasi ọnuhọ ese owo emi ebigi esisit; omum enye ke ubọk kiet emenede, ayak enye.
Owo emi ọduọ ke isọñ nte ñkpọ eke baba ọkpọ kiet mme uwem mikeduhe aba enye ke idem.
Abasi ofiori, ‘ Hau, nso idi emi ?
Se owo emi akpa aka o 1 Oro ete ikam idige Asa ọbọñ oyuhọ mmin esie ama, ọwọrọ edina mi ke ufọt ọkpọ usuñ.
Yak kaña ise, ntim nse.’
    Abasi Ekpenyọñ ke añwana ndimenede Asa ọbọñ ke enyọñ man enye etim ọfiọk mme enye edede, mme akpakpa, owo kiet ke usuhọde efak obio ofiori ke ọkpọsọñ uyo ete, ‘ Oro o ?
Oro o ?
Nso idi oro ?
Nso ke anam oro ? ’
Owo efen adian uyo ofiori, ‘ Kunam !
Kunam !
Sana yak !
’ Oyọhọ owo ita ofiori ete, ‘ Wai!
Woyo o!
Se nte enye amiade owo oro owot ama, ke añwana ndidip enye ke utatan o!
Abana o !
Ebine nnyịn o !
Ekọñ emen obio mbufo o ! ’
Akpatre owo ofiori ete, ‘ Ebine enye !
Emum !
Ekuyak ọbọhọ!’
    Mbemiso Abasi Ekpenyọñ emenede ibuot, eneñede ada, man enye obup se itibede, sese owo inañ emi esesọp efehe esim enye eda akanade enye ekuk.
ọkọnọ Ekpe omum enye ke ufọt ñkuk akama, Oton eyịre enye ke ubọk nnasia.
Ukwọ ke ufien.
Akpambiet ọsuhọde etetie ke isọñ awaña enye akama ke ukot mbiba.
ọkọnọ Ekpe ekebem iso etiñ ikọ ete, ‘ Hau !
Ufiop Udọ Eyen Ete Odusu !
Mmọñọ emekeme ndisọñ esit nnam utọ ubi eke etiede ntem ?
ñkpọ emi ofin ikọt akpanamde, afo eyen-isọñ ada anam ?
Nso utọ iyaresit inuk fi isin ke utọ oburobut ido eke etiede ntem ?
Asa ọbọñ emi edue fi nso ? ’
    Ikakakke Abasi Ekpenyọñ ndisiñede mbọhọ owo inañ emi mfehe, edieke enye akpamade ntre ndinam.
Kam se ndisi mkparawa owo ata ye duop ema eda ke eñwan ye enye, usen kiet ikekemeke ndinam enye baba ñkpọ kiet.
Edi idem ama esip Abasi Ekpenyọñ nte ubom.
Akananam enye ikokopke-kop ke mbuk ikonyuñ ifiọkke ete owo ekeme ndisibe utọ ayara nsu eke etiede ntre ndori eke mmọ owo ke ibuot.
Mmọdo, Abasi Ekpenyọñ ama ọbọp idem ada do, ikanamke baba ñkpọ kiet, iketiñke ikọ kiet; koro akwa edim ama onuk inim inua.
    Emi eketetiñ mi, mme mkparawa obio ema ekibe edi nte iyọñ ye eto ye ofut ye eduat.
Ndusuk owo emen ikañ mmọ, ke ebebup ke inua, ‘ Nso ?
Nso itibe ?
Anie akpa ?
Anie owot ?
Ewe Abasi Ekpenyọñ edi oro ?
Ewa Asa ọbọñ ke enye owot ? ’
Mi ke nde emi ndien, ke ini emi idem ama ọkọsuhọde Abasi Ekpenyọñ esisit, ke enye okubọde inua ọtọñọ nditiñ ikọ ye mme asua esie ete : ‘ Se mi ọkọnọ Ekpe Otu 1 Yak ntiñ ndien nnọ fi o !
Mmokokop uduak emi afo aduakde mi.
Etiñde ekikere fo enọ mi, ami nsimke kaña ke ebiet emi.
Edinam fo ñko idige esen ñkpọ inọ mi inyuñ idige eyihe ke enyịn ofuri obio Abana.
Eyen ada ñwed ke akwa ubom.
Kpa utọ ibak emi ke usọ akanam ke obio esie, emum enye eda edinyam ke obio emi.
Ndien se ikanamde Nna Akpan iditreke ndinam Nna Udọ.
Ukpe oro afo etibide ọnọ mi, afo udutreke ndiduọ nduk ke esit, ntuak itọñ ñkpa mbuhọ do.
ọduọk ntọñ ke ntọñ etiene.
Afo ọfiọk se iwotde Asa ọbọñ.
Afo ofiori okot Abana.
Se itode ke ifia, unen eyekọñ.
Esin ñkpọ ke ebek ifia enye ọfiọk isọrọ.
Afo mufiọkke, ofuri obio emi etim efiọk ete nnyeneke baba ñkpọ kiet ndifibe Asa ọbọñ emi akpanamde mi ñwot enye.’
   Mme ikọ emi ema etuk esit ọkọnọ Ekpe eti eti.
Ko o ke ata isọñ esit esie, enye ama ọtọñọ nditua ñkpọfiọk.
Ikedige ke utọ usuñ oro ke enye akaduak ndisio Abasi Ekpenyọñ usiene esuene emi enye ọkọbọde ke ubọk esie.
Edi mmanyaña ọdọduọhọ ama ke obu ; edinyaña iduhe aba.
Edieke enye miyịreke ke ikọ emi tutu Abasi Ekpenyọñ ọduọk uwem esie ; enye iditreke ndikabade mbọ mkpa oro ñkpa, kpa nte Abasi ama eketetiñ.
UTOM USUAọfon ñkpakpa ;Man esit asuhọ Ibak.
                    ọfon ñkpa mbun Man esit ọsuhọ Ifot.
   ọkpọsọñ eneni ye utọk ye ndutime ema edu ke efak ke ebiet emi okpo Asa ọbọñ akanade.
Midige nte ndusuk ikpọ owo ke obio ekedude do, ata akamba eñwan ikpetreke ndidu ke ufọt mme ufan Abasi Ekpenyọñ ye mmọ eken emi ekedade ye ọkọnọ.
Mme ufan ọkọnọ Ekpe ye nditọ Ete Asa ọbọñ ke edama ndien nte idat.
Mmọ ekesuk eyịre ete eyak Abasi Ekpenyọñ enọ mmimọ, inam ye enye nte mmimọ imade.
Ke eñwañwana ndikpan uyom man ekeme nditiñ ikọ emi enyene ibuot, ekpri owo kiet ke otu mmọ efehe, abahade otu owo oduk ye ofut esie ke ubọk ete, eyak imọ ikpeñe Abasi Ekpe-nyọñ iwot ke usiene emi enye owotde Asa ọbọñ.
   Edinam owo emi ama etimede ọkọrọyọk esit eti eti.
Ke ọkpọsọñ iyaresit, enye ọtọñọ ndiduọk ikọ nte idat. ‘
Anie ekpri unam anam ndisime oro ?
Anie mbufo ; ke otu emi ekeme ndisọñọ nda Abasi Ekpenyọñ ke iso edieke esit ayatde enye idaha emi ?
Se mi, yak ntiñ nnọ mbufo; Abasi Ekpenyọñ iduakke eñwan ke ñkpọ emi.
Mme ufan esie ñko ibeñeke idem ke usuñ oro.
Owo idaha akpan ibọk ikọk ke isọrọ.
Se, okpo utai ana emi.
Mbufo ememen e I Mbuka.
Ebebe ekpọñ o, kpa mbuka nde.
Se enye do !
Enen ke edi ete, “ Se nnuk ” !
Idige mbufo ekeyom ikọ ?
Ikc ọwọrọ ana ndien.
ñkpọ urua ana, urua ana.
Editim ọbọbọ do ndien.’
   ọkọrọyọk kadaduak nditiñ ikọ ñka iso, ọbọñ Isemin, akamba owo kiet ke obio aduat esin enye ke inua—‘ Mmọñọ nso inam mbufo emade ndinam uyom ntem ?
Ekpri ñkpọ, enam uyom ; akamba, enam kpa uyom.
Mbufo ifiọkke ete, idige mbọni edima ekuñ ?
Idige ñkpọ uyom edi emi nditọ ete.
Mbufo etre uyom kaña mbọk, man rmyịn inyene eki-kere.
Owo eke mifiọkke nte enye asañade ke ikọ emi, enye miditieneke ikọ emi isaña—“ AYUñA ” !
Mbufo ekpi ikọ mi oro ke eto.
Mbufo emen okpo Asa ọbọñ esañ nnyịn ika ke Efe obio.
Mbọñ obio do kebet.
Edi mmọ esio mi edọñ ete ndikot mbufo.’
   Akamba eneni ye utọk efen ama asiaha ke ikọ edimen okpo Asa ọbọñ ñka ke Efe obio.
ọkọnọ Ekpe ye mme ufan esie ekeyịre ete edi Abasi Ekpenyọñ enyene ndimen. ‘
Owo ama akam owot unam, enye emen esim ufọk.’
ọkọrọyọk ikayakke ikọ emi okure ọkọnọ ke inua .ọsọp ọbọrọ enye ete, ‘ Iñ, da ọkọnọ, ñkpọ akam edidi ntre.
Edi ndusuk ini emi unam oro okponde akaha, obio akam añwañwam owot-unam ke mbiomo ; afo ukwe ete unam enye emi okpon akan Eyen Odusu ikpọñ ndibiom ?
Nditiñ ata ofuri akpanikọ, akam edi mbufo emi ekekutde ini emi Abasi Ekpenyọñ okowotde unam emi ekpenyene ndibiom enye nda nsọk obio.
Ema eneni ikọ emi tutu ke akpatre, nditọ Ete Asa ọbọñ enuhọ emen okpo eyen mmọ eda eka ke efe.
Abasi Ekpenyọñ ye otu owo eken esaña ye mmọ ekewọrọ do.
   Ke ini emi kpukpru owo ema ekeda itie mmọ ema ke efe ye ke etehe ye ndusuk eken ke añwa, ọfiọñ Ambo Eta, akpan ọbọñ obio, eberede ikpe ke ekọm ye ke item nte ido mme ekpe-ikpe edide. ‘
Abana, Mbọñ ye Nyobio-owo !
Iban ye Iden !
ñkaiferi ye Mkparawa, ke edere ye ke usuk; ke nnasia ye ke ufien!
Mmọñọ mbufo ekọm o !
Emi mbufo ekutde mi nte ntiede mi ke itie ọbọñ obio, edi koro enye miduhe ke ufọk.
Mbubehe ama ada enye aka obio iñwañ ke urua emi ebede.
Ndien nte mbufo editienede mi ikut, ikọ emi anade nnyịn ke iso idaha emi edi ata akamba ikọ eti eti.
Ikọ emi odomo ndikpon ñkan mi nditiñ enye nnyuñ mbiere.
Ndien mikpedige nte ata akamba ubak mbọñ obio emi edude mi ye ami idaha emi, ami ñkpetreke ndinim mbet ọbọñ obio ọnyọñ edi.
Kpa ye oro, ediduk emi nyomde ndiduk ke ikọ emi oto ke ọkpọsọñ ediyịre emi mme Ete mi emi eyịrede mi.
Kpukpru mmọ kọrọrọkpọk etiñ uyo kiet ete yak etiñ ikọ emi enyuñ enyene ibuot ke esit kpa ke okoneyo emi.
   ‘ ọfọn, edieke unam ọduọde ke ñkukim enyuñ ebine enye ke ñkukim.
Idige utọ ikọ emi ke esinim udañ.
Ndien nso ke ami ñkeme ndifaña do ?
ñkukure se ñkpamade nditiñ ndian do edi ntem.
Ke ini emi mbufo edidukde ke ikọ emi, mbọk eti ete, ekekoi, ekoi mmọñ ; enyuñ enenuk, enuk kpa mmọñ.
Enyịn iba isitibeke ke usen kiet.
Mbọñ Abana !
Idige mbufo emekop ikọ oro ?
’ Kpukpru mbọñ etop ibuot ke edem ete, ‘ Ikọ edi oro ! ’
   Ke emi okurede, Akpan nnyịn ọfiọñ ama okot ọkọnọ Ekpe osio owuk ke iso obio nte akpasarara ye akpan owo emi ọkọfiọkde ntak mkpa Asa ọbọñ.
Udiana, enye okot Abasi Ekpe-nyọñ, nte enye emi edọhọde ete edi owot owo.
Mme ufan ita eken emi ekesañade ye Okọnọ ekut nte Abasi Ekpenyọñ akamiade Asa ọbọñ, enye ama ọnọ uyo ete mmọ ekeda ko nsan nsan ke añwa ; man enye okpodomo uyo ikọ mmọ kiet kiet ese, koro Akpan nnyịn ọfiọñ ekedi ata enyene-ibuot owo.
Edi se ifọnde ikan oro ke ido esie ekedi esit uko ye akpanikọ ye unen emi enye ekenyenede adian do.
Akpan nnyịn ọfiọñ okutde akpanikọ, enye isifiọkke ndifehe baba owo kiet enyịn ; enye esinyene nditiñ akpanikọ oro.
Ke editọñọ, ndusuk mbọñ Abana ema edomo ndisua enye ke ido emi.
Edi nte ñkpọ akakade iso, mmọ ema etim enyuñọ ekut ete, mme utọ ido oro efọn, edot se ọbọñ obio ekpenyenede ke uwem esie.
Mmọdo Abana ekenyimede ndisuk ibuot nnọ owo emi ke kpukpru usuñ, nnyuñ mbeñeidem ndida enye nte ọbọñ obio mmọ ke ini emi Ete esie mididuhe aba.
   Edi, ke isañ emi, usua ama ebre ọbọñ ñkpeti esit, iya-resit onyuñ okim ata ekese owo ke obio enyịn.
Oro ekedi ntak emi mmọ ekefañade uyo Akpa nnyịn ọfiọñ eti eti ke edidọhọ ete yak mme ntiense eken ewọñọ ke efe ekeda ke añwa.
ọbọñ ñkpeti ikoyomkeyom obio abiat ini eduñọde ikọ emi, man mmọ efiọk se idide akpanikọ ke esit. ‘
Abana !
Nte ami ñkutde, ikọ emi idige anyan ikọ, mmọdo yak nnyịn ñko ikuda enye ika anyan anyan.
ọkọnọ Ekpe ye mme ufan esie edọhọ ete edi Abasi Ekpenyọñ owot owo emi; edi Abasi akakañ ete idige imọ iwot enye.
Ndien nso efen ?
Ana Abasi aka ke iso Atabrinyañ akakañ idem esie do.
Afia asana enye, ọwọrọ ete idige enye owot Asa ọbọñ.
Edi, edieke afia etipde enye, enye enyene ndikpa.
Owot-owo enyene ndisaña ye owo.
Abana !
Uyo mi edi oro ; mme mbufo ekut didie e ? ’
Ata akamba ubak owo ke obio ema enyime ete mmimọ ñko itiene ikut ntre, inyuñ ida ke uyo oro.
   Ke ini emi Abasi Ekpenyọñ ama okokut nte ñkpọ oyomde ndikabade nna, enye ama eti ikọ ufan esie ọkọrọyọk. ‘
Abana ke emi eyedi eke ọkọnọ Ekpe.’
Mmdo Abasi ama ebeñe obio ete eyak imọ inyene uyo.
Mikpedige ke ọkpọsọñ mkpeubọk emi Akpan nnyịn ọfiọñ ekekpede, Abana ekpededa Abasi Ekpenyọñ ekewot ke okoneyo usen oro inọñọ enye ifet ndisioro uyo ke itọñ.
Nso itie nte usua ?
Usua ama ofuk ‘ unen ’ ke usuñitọñ ; iyomkeyom ndikut akpanikọ ke enyịn ; ada ko ata nsan nsan ye mbọm ; ima edi emi, ama ata enye ‘ ebiet.’
   Mmọdo ekedi ke ata ubakenyịn ke obio ekenọ Abasi Ekpenyọñ ifet nditiñ se enye ekenyenede nditiñ.
Abasi ebeñe ete, obio anam ọkọnọ Ekpe ye mme ntiense esie eken etiene eka ekekañ idem ñko ke iso Atabrinyañ. ‘
Koro, se mmọ etiñde edian mi, edieke edide akpanikọ, afia eyesana mmọ, minyuñ idige e 1 Obio ikayakke Abasi etiñ ikọ emi ama, edi ema eduat enye edem iba.
Sa-a-ai!
Etetre fi do !
Ke ntak ifañ ?
Se fi idem ! ’
ọbọñ ñkpeti ama adaha ke enyọñ añwaña ikọ adian do ke ata ọkpọsọñ uyo iyarasit. ‘
Se mi!
Abasi Ekpenyọñ 1 Mme, ama adaduak, bebet!
Ndukke okpo ye usọ mbak ekedi ye uka.
Ndi afo ikpọñ etibi edi eyen isọñ ke obio Abana emi ?
Mmọñọ, ufiọkke ete Asa ọbọñ oro akpakpa do edi eyen-isọñ ukem ukem kpa nte afo ?
Okuo anam didie oyom ndidọk fi ibuot nte idat ?
Se mi!
Kudedei uda emiom fo oro udi mi ke esop emi.
Yak etre ke enye emi akanamde ke esop nditọ-isọñ.
Mikam idige da Isemin, ufiọkke ete adaña mi Abana ikpetreke ndifre enyịn mbaña uwem fo kpa nte emi mmọ ema eketọñọ ndifre mbaña eke Asa ọbọñ ? ’
   Esit ama odomo ndiyat Abasi Ekpenyọñ esisit ke ini emi ñkpeti eketiñde ikọ esie ama ; edi enye ama omum esit esie akama; koro Abasi ekedide owo ime.
Enye aka iso ke ata ido ukpono ndibọrọ ikọ ọbọñ ñkpeti. ‘
ọbọñ ñkpeti, akpa mi idem eti eti ndikop utọ ikọ oro ke inua fo.
Afo ama ekpeti utọ owo emi ami ye Ete mi idide afo ukpetiñke ikọ ke utọ usuñ oro ye ami mfin.
Ikọ fo oro idotke fi, inyuñ idotke mi.
Afo idige emetim ọfiọk ete ami eyen Odusu ndige ufep nnyuñ mfeheke mkpa ke usuñ kiet ekededi eke enye emekde ndisaña nsim mi.
Ofuri emi ndada mi mbọp idem nnyuñ mbọp inua nda nte imum, edi mbọm anam mi.
Mbọm oro inamke mi ye idem mi o !
Nsa o !
Idiọk ñkpọ aka ko nsan nsan.
Mbọm oro anam mi ye afo ye kpupkru mmọ eken kiet kiet ke obio emi, emi etiede nte afo.’
   ‘ Mmọñọ, edieke ami Abasi Ekpenyọñ emi ñkpade mfin emi, afo ese ete mkpa mi oro editak mme anie ikan ?
Mmọñọ, Ete mi oro akakpade mme anie ke mkpa esie akatak akan ?
Ubaha nte utọ ikọ emi ọkpọwọrọde mi ke obio efen e !
Mmenim nte afo akpama ndida nse nte eyen eden owo ebrede ide onyuñ anamde uko.
Edi sia edide kpa ebot Otu ata ebige Otu, sia akam edide mbufo mme andinyene mi enyuñ eyom uwem mi ñko, idiọk iduhe.
Ami mfiọkke ndisin obio emi baba enọ kiet, edide inyene, mme utom, mme ñkpọ uto kiet efen ekededi.
Kpa ye uwem mi, mbatke enye ke ata akpan ñkpọ edieke ñkemede ndida enye ñkpuhọ ye inemesit obio emi; koro ami ndade ata ima mma obio emi.
Mmọdo, se ededi emi mbufo eduakde ndinam, eka iso.
Ekukam enam ubigi.
ñkukure ebeñe emi nnimde mbufo ke iso idaha emi edi oro.’
   Ikọ emi Abasi Ekpenyọñ eketiñde ama otuk esit ekese owo emi ekedude ke efe ke okoneyo usen oro.
Kaña ke ekpri ini esisit, ndomo owo kiet ikekemeke ndikibọde inua esie ntiñ baba ikọ kiet.
Edi ke akpatre, Akpa nnyịn ọfiọñ okot obio obup mme mmọ ekam etim ekop se Abasi Ekpenyọñ etiñde ye se ikọ esie ọwọrọde. ‘
Abana !
Mbufo emetim ekop ikọ Abasi do ?
Ikọ edi oro o !
ọkpọ ọkpọ ikọ, oduk owo ntem ke esit idem ọbuhọ nte idiọk ñkukim ; akpanikọ !
ọduọ ntre ini kiet, tam, nte ikañ atiap ; isọñ ikọ, ndomo owo kiet iduhe mi emi ekemede ndimen enye mfep; okon ikọ, midige owo ikike, ikemeke ndisọp ñkut se idude ke esit; amana-isọñ-ikọ !
Kpa nditọ-isọñ ikpọñ ikpọñ efiọk nditiñ utọ ikọ oro ye se enye ọwọrọde.’
   ‘ Mbufo edọhọ didie ndien ?
Koro se ededi emi mbufo edibierede ami nyebere ke esit.
Mbereke nte obio o ; baba esisit, mbere nte ọbọñ obio.
Koro ọbọñ obio etiede nte ubom.
ọtọ nte obio esie emekde ndiwat enye ñkebehe, suk do ke enye edina.
Ntak edi oro, kpukpru ikọ emi ntiñde mi, ami nsesin ikwa, mbakkebak.
Edieke Ete mi Ambo Eta okpo-dude mi ke idem esie, ñkpọ ekpetie mi isio.
Ami ñkpetreke ndinyene uyo mi ke ikọ emi ke usuñ efen.’
   Ke ini emi Akpan nnyịn ọfiọñ ama eketiñ ikọ esie ama, ọbọñ ñkpeti adaha ke enyọñ ọnọ ubiere ikpe esie ete, ‘ Akpan nnyịn !
Sọsọñ o !
Nnyịn imokop kpukpru se Abasi Ekpe-nyọñ etiñde ye se afo etiñde ñko.
Nyomke ndibiat ini ke ediduk ke mme ikọ oro kiet kiet koro eyo ọsọñ eti eti.
Ke ibibio ikọ, nnyịn obio idọhọ ite, “ Okut Asa ọbọñ owot Asa ọbọñ ! ”
Edi, sia Abasi Ekpenyọñ akañdekañ ikọ emi yak enye aka ke iso Atabrinyañ kpa ke okoneyo emi akakañ idem esie do.
Ido ye mbet obio nnyịn edi oro toto ke ata eset.
Nnyịn iyomke uwem esie, inyuñ ibọñke akam ite enye aka do akakpa.’
   ‘ Afo Akpan nnyịn ukwe ete owo nditiñ utọ ndek ndek ikọ eke etiede ntre ndian utọ owo nte Abasi Ekpenyọñ, edi ata ñkpọ esuene ye but ọnọ kpukpru nnyịn mbọñ ye nditọ isọñ obio emi.
ñkpọñ do, owo efen adaha ke enyọñ anam se idiọkdediọk ikan emi, nnyịn inyuñ ibumede, ifut nte ọkwọk ite enye aka akakañ idem.
Edieke enye edinenide uyo nnyịn, ewe unen ke nnyịn ididọk ida inyik enye ndikpono uyo nnyịn ?
Abana !
Idige mbume emi mbufo ebupde edi oro ? ’
Ofuri obio ebọrọ ete, ‘ Edi ntre ukem ukem.
Nnyịn isọñọ ida ke uyo kiet oro.’
   ọkọwọrọ ata akamba ndodobi mbiomo ọnọ Akpan nnyịn ọfiọñ ke ini emi enye okoyomde ndimen ubiere ikpe obio ke ikọ emi ntiñ nnọ Abasi Ekpenyọñ.
Iso esie ama oñwine nte ọfọñ.
Mmọñ eyet ọtọñọ ndiwet enye ke enyịn nsuhọde.
Etap akpaña enye ke itọñ, inyimeke enye ọsọp etiñ ikọ.
Ekedi ke ata isọñ esit eden owo ke enye akada akara idem esie tutu enye etiñ kpukpru se enye ekenyenede nditiñ. ‘
Abasi Eyen Ete Odusu!
Abana ebiere ete afo aka ke iso Atabrinyañ kpa ke okoneyo emi akakañ idem fo ke ikọ emi.
Ka naña ufan mi.
Owo idọñke akpan ibet nnanenyịn.
Mmọfiọk nte .
nnanenyịn enye emi abuat fi nte uman.
Edi enye oro edi akaña eden owo.
Enye osuk ọfiọk ebiet amanade; edi itie mkpa edi ñkpọ nyomo-nsia.
Ka a, ñkpọ iduhe.
Ekpe ikimke ebot nnam ; ama okim ọSọñọ 1 ’   Abasi Ekpenyọñ ama odop ada suñ ke ini emi Akpan nnyịn eketiñde ikọ emi ama.
Ke akpatre enye ọkọm enye ete, ‘ Akpan nnyịn !
Yak ñkọm fi nte sọsọñ o !
Mmenim ke akpanikọ nte usen iditreke ndidu emi ami ndinọde fi ekọm eke edifọnde ikan emi.
Nte afo ọfiọkde, ami mmama fi eti eti nnyuñ ñkpono fi akpan akpan.
Idige koro afo edide ọbọñ obio ikpọñ ikpọñ ; edi koro afo edide eyen-isọñ ke “ Akpanikọ ” ye ke “ Unen ” ye ke “ Esit mbọm ” ye ke “ Eti ibuot ”.
Itọñ uwem akpakam ọsọñ fi eti Edidem !
Amasi mi!
Nọ mi ubọk.
ọbọñ Ambo Eta ama ọnyọñ edi, kọm enye nọ mi.
Dọhọ enye ete, ke isañ emi ñko, ami mma nam ñkpọ nte eyen eden owo.
Nnyọñke nte ufep ; nyọñ uko uko.
Dọhọ Abana ete mmenyime ndika iso Atabrinyañ, mmonyuñ mbeñe idem kpa ke ebiet emi ndada mi.
Ndien enim ndọk ebet nso ?
Mmọ enam naña, nnyịn idaha.’
      4  UKO EDEM OWO ADAHA UñYọñ               Nsasak edi urua, Inim edi;               Eke etipde, Inim ọkwọ.
   ‘ Inyañ eka mi!
Mmọñọ nso inam eyen Ukpọñ Okon emi ?
Nyoñ !
Nso inam fi ?
Atua nso ?
Umana Abia !
Afo ñko atua eyet ?
Nso itetibe ?
Mbufo ekut nso ? ’
Esop obio emi okobonode ke efe ama asuana.
Mbọñ obio enọ uyo ete Oku Ndem eketim idem man enye akpada Abasi Ekpe-nyọñ aka Iso Atabrinyañ.
Mkparawa ye ikpọ owo ke obio eka ndida ọkpọkpọ ọbọn ndi, man mmọ ekpeda Abasi ekeyakke esuk.
Ikọt Abasi Ekpenyọñ eda ekanade enye ndikop item emi enye ekenyenede ndinọ mmọ—usuñ nte mmọ edinyenede ndida ndu uwem ke ufọk tutu enye aka ọnyọñ edi.
Edi ofuri emi Abasi Ekpenyọñ akañwanade nditiñ kpukpru ikọ emi, Nyoñ Ukpọñ ye Umana Abia ke enam utom utua eyet.
Mmọñ eyet edep ọsuhọde mmọ ke enyịn nte edim.
Ke otu nditọwọñ Abasi Ekpenyọñ, ekedi mkparawa iba emi ediana enye idem ekaha.
Okposuk edi oro mmọ ekeduñde duñ ye enye, mmọ ema esuk ibuot enam ñkpọ enọ enye ke ata eti esit.
Akananam mmọ ibiañake enye inyuñ imeñke ñkpọ esie baba kiet ke ido inọ.
Ke ntak emi Abasi Ekpenyọñ ọbuọt idem ye nditọ emi eti eti, onyuñ akama mmọ ukem ukem kpa nte enye akpanamde nditọ emi enye obonde ke idibi esie.
Ntak ekedi oro mmọ ekeyomde nditua ñkpa ke ini emi Ete ufọk mmọ okonyimede ndika iso Atabrinyañ ñkakañ idem esie do.
   Nnyoñ Ukpọñ ekebem iso odop uyo, onyuñ ọtọñọ nditiñ ikọ ye Ete ufọk esie. ‘
Ete 1 mmọñọ afo ọsọñ utọ esit oro, onyime ndika ñkakpa ñkpọñ nnyịn ? ’
Abasi Ekpenyọñ aduat enye eti eti ‘ Sai!
Anie etiñ ntre ọnọ fi ?
Anie ọdọhọ fi ete ñka mkpa ke iso Atabrinyañ ? ’
Nyoñ ikekereke nduari emi, koro enye ama etim okop uyo emi ekedade eduat.
Ekedi uyo ima emi akabuahade ye mbọm.
Mmọdo enye ikayakke utọ uyo oro anam enye but mme ndik.
Do enye ọtọñọ ntak obup Ete ufọk esie ete, ‘ Ete mbọk, tiñ ise nọ mi owo kiet ke obio emi mme ke obio efen emi akakade ukañ idem ke iso Ndem oro, ndien enye ada uwem afiak esim ufọk.’
Mbume emi ama ekpere ndibuñ Abasi Ekpenyọñ esit, koro ke akpanikọ, akananam, toto ke ata eset, owo ikaha ukañ idem ke iso Atabrinyañ ifiak ida uwem esie inyọñ.
Abasi Ekpenyọñ ama etim ọfiọk ñkpọ emi.
Edi esit esie okosuk owut enye ete baba idiọk ñkpọ kiet idinamke enye ke ebiet oro, koro enye mikeduehe.
Mmọdo enye ama ọbọrọ Nnyoñ Ukpọñ ete, ‘ ọsọñ nte ndọk, ami ikpọñ nyefiak nnyọñ ndi ye uwem.
Edi owo akam esitibi ñkpọ.
Ami nyetibi enye emi ñko ke isañ emi.’
     Ke obio Abana, ama esim ñkpọ nte owo ikiba ye aba ye duop ke otu mme ufan ye nditọ Ete ye ikọt Abasi Ekpenyọñ emi ekedade ye enye ke ikọ emi, ekenyuñ ebeñede idem ndinam se ededi emi enye okpoyomde mmọ enam.
Edieke Abasi akpamiade ikpat ke isọñ ete imọ idikaha ukañ idem oro; ọkpọsọsọñ obio idem eti eti ndinyik enye.
Edieke Abasi Ekpenyọñ ye ufan esie ọkọrọyọk ekpedade ke iso eñwan, ndien mme ¹ ifa ’ mkparawa mmọ ekpedade ke edem ndiberi ubọk nnọ mmọ, udim asua enye oro awak didie mmọ mikpesuañke ?
Ntak edi oro Umana Abia okobupde enye ete, ‘ Mmọñọ, edieke mukaha iso mbiam oro, nso iditibe ?
Abana eyom eñwan, nnyịn ibebet ndiñwana ?
Nso ke mmọ edikeme owo ndinam ? ’
Abasi Ekpenyọñ ama ọbọrọ enye ete, ‘ Umana Ete, kpọñ ikọ eñwan.
Edinyime emi nnyimede ndika ukañ idem iwutke ete mfehe eñwan.
Ami mfeheke eñwan ; se mfehede edi mbak Abana edika ke nsobo.
Akpa ifet emi ami ntrede ndika ukañ idem oro, ñkpọ iditreke nditibe emi edinamde mme owo ke obio emi ekpaña tutu obio eyesuhọ ñkimenañ.
Ndien ami nyomke etiñ utọ ikọ oro edian mi.
Ete mi ọkọbọbọp obio emi tutu esim usen mkpa esie.
Ami eyen nyom ndimen kpa ke ubọk oro ñko.’
     Kpa utọ ekikere emi okodu ke esit ọkọrọyọk ye mme ufan Abasi Ekpenyọñ eken, anam mmọ ebọp idem eda do nte ñkpọ eke ọkọnọ Ekpe ọkọkọkde nduọhọ ọnọ kpukpru mmọ.
Obio ema etim idem ema eda ‘ ọkpọkpọ ọbọn ’ esuhọde edi ke efe, ndida Abasi Ekpenyọñ ñkayak ke esuk nte ido ye mbet Abana edide ke ini emi owo akade ndikañ idem ke iso mbiam kiet ekededi.
Ekedi ata ñkpọ ndik ye uteñe ndikop nte Abasi Ekpenyọñ esemede idem ke ikwọ ọbọn.
Enye ke idem esie ekedi akwa ikwọ ke mbre emi.
ọbọn okonyuñ edi ‘ Idem ’ emi enye akamade akaha.
Enye akam ọkọkwọ ọbọn eti eti ke mme ini efen emi ekebede ; edi se enye ọkọkwọde ye mme ikọ ikwọ esie ke okoneyo oro ama ayaña ifiọk kpukpru owo emi ekedude do ekop enye.
     Ndusuk ikọ ikwọ oro edi emi:          Aka ñkpọ ifiọkke ufọk edem, Ete, ufọk k’oyomo ko nt’ urua.
Abasi Atiata !
Uko eden oro !
Emen ñkpọ nte ofim enyeñe ndak.
Mbukpo ayak isọñ ọnọ utere, Utere ayada isọñ asam ewọ.
Usuñ obio ekpo ekpedi urua, ñkpanyanyam kpukpru usen; Man mfiọk edem oro nte etiede.
          Mbọm mi!
Mmatak !
          Mmatak ke Abana !
Utọ ñkpọ enye emi!
Ekekoi esua owo ; Eda edori ete ido.
Owo ekerede owo ndisua ; Itoho to ke ido owo.
          Usuk ini emi owo asuade owo Isitoho koro owo eduede ñkpọ.
          Ikọ mi okponde, Asua mi edi ntak.
Asua okoyom ete nyere ndek Obio mi esiñe mi ‘ Nsa !
’ Ete, ‘ Nsa eke Efiọñ Amasi! ’
Ndek oro idotke enye.
   Ke ini emi Abasi Ekpenyọñ ama okoyorode ikwọ ama, Okọrọyọk eti akpatre ikọ emi enye eketiñde ke efe ọnọ Akpan nnyịn Ofiọñ ete Ambo Eta ama ọnyọñ edi yak etobo enye.
Enye emen ikọ oro esin ke ikwọ ọkwọ ete, ‘ Abasi inyọñke nte ufep, ọnyọñ uko uko; Abasi Ekpenyọñ eyen Amasi !
Inyọñke nte ufep ! ’
Mbon mbre ebọ ikwọ emi edem iba ukem ukem.
Mme amia ñkpọ edọñ ubọk ke ñkukwak mmọ ; ekpat ọbọñ ọtọñọ ndiyomo nte nsiat ke ini emi mmọ ebọpde ufọk.
Ke enyime enye ndien nte ‘ Owuri ’ ofiori eka ; ke ekọ enye nte Efiat ekọ esik; ke eduri enye nte Efik eduri ukpa, tutu eda ekewọrọ ke esuk.
Ema ebre mbre emi esisit do, tutu ke akpatre Oku Ndem akama ọbọn nte ido ukama mbre emi edide.
ọbọn ama odop ; Abasi Ekpenyọñ ọkọm kpukpru owo, otoho oduk ubom ye ufan esie ọkọrọyọk ye mkparawa esie iba Nyoñ Ukpọñ ye Umana Abia.
Oku Ndem ye ikpọ owo iba efen ye mkparawa obio, owo inañ, ye mme awat ubom owo itiaba.
Kpukpru mmọ ema eduk ubom, eda itie, Oku Ndem akama afia eyen unen ye nsen unen ye usan idañ ye inuakudia ye nsio nsio ñkpọ ndem eken ; man enye akpada awa okot Atabrinyañ.
Mbon mbre enuk ubom esio, etọñọ ntak ekọm Abasi Ekpenyọñ ye kpukpru mmọ eken; eduọk ikwọ efen ; ọbọn ọwọñọde iso ọdọk obot.
Iso ubom Abasi Ekpenyọñ eneñede ese usuñ emi edik Atabrinyañ odude.
     Mme awat ubom ema ewat ntre kaña suñ suñ, ndobo ndobo baba owo kiet inamke uyom tutu mmọ ekpọñ esuk Abana ke ata anyan ebiet esuk ekewọrọ ke Akwa Akpa.
Do ke mmọ ekekut ata ñkpọ ndik.
Ke usuk usuk emi mmọ ekekade, ebiet nte ñkpọ eke enyọñ ye isọñ ema ekediana ọtọ kiet.
Emineñmneñ ke-asiak ikpaenyọñ nte ikañ ; obuma ke-otop nte ikpọ ọtọmbe ke añwa ekọñ.
Ke ini emi mbon ubom ema ekemana ewat eka iso esit, mmọ ewọñọde enyịn ese edem emi mmọ eketode edi, kpa ukem ukem ñkpọ.
Ke ubọk nnasia ye ke ufien, owo ikekwe aba baba ñkpọ kiet efen ibọhọke obubit idiọk enyọñ ye ofim ye mbufit mmọñ.
Mmọ emi ke ubom, kiet ikekwe aba kiet ikonyuñ ikopke se enye eken etiñde.
Etie etak ubom ke ofofiori nte idat; ke ada-duat nte etubom ekọñ, ‘ Sọñọ wat aka ! ’
Edi ọtọ eke mmọ ekewatde eka, mmọ ikọfiọkke aba.
     Oku mbiam ke ọkpọsọñ ndik emi akanamde enye ama ọtọñọ ndifiori ñkot mme nsio nsio Ndem-mmọñ ‘ Atabrinyañ !
Oboyeme !
Elene !
Akpan Abasi!
ọbọñ Ndomo !
Ebre-Mmọñ !
Aya Efiat!
Edi ami isuñ utom mbufo !
Nduehe ñkpọ nnyuñ nyatke mbufo esit.
Mbufo ekutọhọ mbọk !
Se inuak udia mi!
Se unen mi 1 Edia do !
Edobo, koro akam edi ke iso mbufo ke ndi.’
   Oku mbiam ke añwañwana ndibọñ akam emi, ikesimke kaña utit, ata akamba mbufit mmọñ, kiet, emi okokọñde ke idaha nte ọkọm ufọk ke okpot ko edi.
ñkpọ emi ofuk ubom ofuri ofuri, onyuñ okpot esie ebe ọkpọñ ubom ke edem.
Isana ete nsiñ !
ọkọsuhọ esisit ubom oro ekpesip.
Idem ama enyek kpukpru owo ; nsia etimede mmọ ke idibi; iyip asat mmọ adiana ke ọkpọ.
Mme mbufit akpa efen eka iso ndinyeñe ubom mmọ edi baba kiet ikenyeneke odudu nte enye oro.
Ke akpatre, ke ata mfọn iso, mmọ ewat tutu ekeduk ke edik kiet.
Do ke mmọ ekeyak udeñ mmọ esin ke ubom, enyuñ ekọm Abasi emi akanyañade mmọ ke mkpa emi okoyomde ndisim mmọ ke akwa akpa.
Do ke mmọ ekedu tutu eyo ọtọñọ nditara; kiet onyuñ ọtọñọ ndikut kiet eken iso ndiọñọ.
   Dkọrọyọk eketie akpa edem owut Abasi Ekpenyọñ emi eketiede ke akpa mkpono iso ubom.
Ke ini emi enye ọwọñọrede enyịn ese iso ubom ndien mikwe ufan esie, enye amia ubọk ke ikpanesit ofiori, ‘ Wai!
Eka mi mmatak ! ’
Umana Abia emi eketiede ekpere enye okonyuñ okopde nte enye ofioride ñkpo emi, obup enye ete, ‘ Nso idi oro ? ’
Dkọrọyọk ikọbọrọke enye kaña, edi ọtọñọ ntak ọwọñọde ese iso ubom, ke ebiet emi ufan esie eketiede, ikwe enye do ; ama akabade oyom enye ke ñkañ etak ubom, ikwe enye ñko.
Do ndien ke enye okofiori ata akamba ñkpo, ‘ Abasi Ekpenyọñ o !
Afo odu mmọñ ? ’
Abasi Ekpenyọñ ikọbọrọke enye, koro enye ikoduhe ke ubom oro aba, akamba mbufit mmọñ oro ama amia enye osio ke ubom esin ke mmọñ ke akwa akpa; edi baba owo kiet ke ubom ikekwe, ikokopke, ikonyuñ ifiọkke.
   Ndo ndo oro, kpukpru owo ke ubom, kpa ye Oku mbiam ema etọñọ nditua ata ndot ndot eyet.
Ke ata anyan ini, ufan ikekemeke ndidọhọ ufan eken ete, ‘ Tua adañado.’
Ikaba mme ikata, mkparawa Abasi Ekpenyọñ ema edomo ndiduọ nduk nunọñ, ñkpa ntiene Ete-ufọk mmọ; edi mbon ubom eken ema ebiọñọ mmọ.
Ke unam ukak, Oku mbiam ama asua edinam emi ọnọ mmọ onyuñ añwana nditiñ ikọ ndidọñ mmọ esit. ‘
Nidtọ, mmọñọ nso ke mbufo enam ñkpọ ntem ?
Se mbufo ekpededuọ eduk mmọñ emi, mbufo idikpaha.
Ata-brinyañ ididaha mbufo, koro enye miyomke mbufo.
Owo emi Atabrinyañ okoyomde, enye ada; oro edi Ete mbufo, ọfọn ñko, enye emi mbufo emeda enyịn mbufo ekut ikpọñ.
Akpana nte ami mbọbọp Abasi Ekpenyọñ ubọk ñkabade ke edem, ndien nnuk enye nsin ke mmọñ ; edi nnamke oro baba kiet.
Atabrinyañ ke idem esie ikpọñ okoduk ubom osio enye ada adaha.
Ndien nte oro iyuhọke mbufo ?
Nte oro iwutke mbufo ete se ọkọnọ Ekpe eketiñde adian Ete mbufo edi akpanikọ ?
Kpukpru nnyịn imatua enye nte owo onyuñ atuade owo esie ke ndobo emi enye ọkpọñde ọnọ nnyịn, imonyuñ idop uyo.
Ifọñke nnyịn ndinam ñkpọ ñkan oro, mbak nnyịn idiyat Atabrinyañ esit.
Mbufo edop uyo ndien ; enam nnyịn inyọñọ man ida uyo isim ufọk.’
     ọkọrọyọk ama odop uyo, onyuñ ọkwọhọde enyịn esie.
Edi ekikere asaña isañ akan ikpat; ikpat asaña isañ ke ekem ini.
Baba ñkpọ kiet ikekemeke ndinam owo emi enim ke akpanikọ ete edi ufan esie owot Asa ọbọñ. ‘
Oro utọk enye oro ọkọtọtọñọ ini ewe ?
Nso ke mmọ ekededia eketuak ubọk ?
Akananam ufan mi inamke baba ñkpọ kiet ke enye mibemke iso kaña itọt mi.
Ndien ntak enye ekpedipde mi utọk esie ye Asa ọbọñ edi ke nso ?
Idige Abasi Ekpenyọñ owot Asa ọbọñ.
Idige ke ntak oro ke enye akpa ; inyuñ idige Atabrinyañ ada enye.
Se owo amama nditiñ, yak etiñ.
Inua edi ufọk ikọ.’
ọbọrọyọk ama etiñ ikọ emi ama, asiama ata anyan nsiama; obufa mmọñ eyet ewet enye ke enyịn ọsuhọde.
Enye ọkwọ-họde enyịn, ọbọ Oku mbian uñwọñ esin, ekikere mkparawa iba eken okonyuñ aka ke utọ usuñ emi, edi mmọ ikosioroke uyo tutu ubom mmọ awat ekebehe ke esuk Abana ke usen ubọk usen oro.
     Ke ñkpọ nte ñkanika duop usen ubọk, ubom ukañ idem ama awat akadian ke esuk Abana.
Ikakpaha Oku mbiam idem ndikut akwa otu owo emi ekedade do ebet edibehe mmọ.
Se ikakpade enye idem edi usuñ nte kpukpru owo kpa ye mme asua Abasi Ekpenyọñ ekenimde iso mfuhọ.
Ndusuk mmọ ke-etua, mmọ eken ke-efoho.
Ikpọ mbọñ obio edi emi, ke-eduai ke idaha, ke-enyuñọ ese esit ubom eyom Abasi Ekpenyọñ.
Oku mbiam ekebem iso etiñ ikọ ete, c ọkọrọyọk eyen Amasi!
Oro nso itibe ke obio ? ’
ọkọrọyọk ọbọrọ enye ete imọ ifiọkke.
    Ubom ikebeheke kaña ke isọñ ke ini emi Akpan nnyịn ọfiọñ okofioride ete, ‘ Oku Ndem Inyañ !
Abasi Ekpenyọñ do ke ubom oro ?
Edieke enye miduhe, fiak edem ini kiet ka ke ada enye di.
Se Asa ọbọñ emi mbufo ekedọhọde ete edi enye owot mi ada.
Fiak ka ini kiet o !
Kubiat ini, ọbọñ ñkpeti!
Afo enye ?
Diere do ke ubom, tiene ka ke ada Abasi Ekpenyọñ di. “
Eyen aka idim ọnyọñ ye abañ ; abañ okukpa, ikim okuwaha utọñ.”
ñkoyom ndisioro uyo ko ke efe obio, afo oyom ndidom mi ibue nsibe.’
    Emi eketetiñ mi, ikọt Abasi Ekpenyọñ ema esuhọde eduk ke mmọñ tutu mmọñ ọdọk esim mmọ ke isin ebine ubom ke akpa; ema enuk enye eduọk ko ete Oku mbiam aka akada Ete mmimọ ọnyọñ edi.
Mikpedige nte ọkọrọyọk ye Nyoñ Ukpọñ ye Umana Abia, ata mbon ima ye mbon mbuọtidem Abasi Ekpenyọñ ekedude ke ubom oro, ekenyuñ ekpede ubọk ete ekam eyak mmimọ ibehe kaña ke isọñ, man mmimọ itiñ se iketibede, owo ifiọkke se ikọt Abasi Ekpenyọñ ekpenamde ye Oku mbiam ke usen oro.
      Edi mkpeubọk ama ọsọñ eti eti; tutu ke akpatre, ikọt Abasi Ekpenyọñ esioño idem efep, eyak ubom ebehe ke isọñ.
Oku mbiam ye Okọrọyọk ye Nyoñ Ukpọñ ye Umana Abia emen ofuri ofuri se iketibede ye mmọ ye ufan ima mmọ, etiñ enọ ofuri obio.
Kpukpru mmọ eketiñ uyo kiet ete, ‘ Atabrinyañ ke idem esie okoduk ubom osio Abasi Ekpenyọñ ada adaha.’
Ema ekot Asa ọbọñ, enye ọtọñọ ntak etiñ se enye eketiñde ke usen ubọk ke ini emi enye ekesetde ke idap mkpa mmin esie. ‘
Nte ñketiñde ke usenubọk, akananam ami ye Abasi Ekpenyọñ idaha ntem iso ye iso itọhọ utọk.
Ofuri emi ñwọñwọñ mmin mi nsaña mi, akanam ntuahake ye Eyen Odusu.
Nnyịn idige mbon ikọ ke baba usuñ kiet.
Adaña nte ñkemede nditi, tutu mmọsuhọde nna ke ọkpọ usuñ oro nde, ñkekwe Abasi Ekpenyọñ ke enyịn.
Se idem mi mi, baba nde unan kiet mme nde emi ofutdefut baba kiet iduhe.
Baba ọkpọ kiet ifebekede, inyuñ ibuñọke mi ke idem.
Abasi Ekpenyọñ ikọfọihi mi mbara, ikonyuñ imiaha mi.
Edi ufen, edi mmin akamia mi; edi mkpa, edi mmin okoyom mi ndiwot.
Mbufo ekudori Abasi Ekpenyọñ ikọ mbọk.’ ‘
Asa ọbọñ ikpaha, ndien Atabrinyañ anam didie osio Abasi Ekpe-nyọñ ke ubom ada adaha ? ’
Oro ekedi mbume emi kpukpru owo kiet kiet okobupde.
Edi baba owo kiet ikoduhe emi ekekemede mbume oro ndibọrọ.
      Otu owo ema eda do ke esuk ebigi eti eti enyuñ etiñ nsio nsio ye ekese ikọ.
Kiet ọtọñọ ndibiom kiet eken ete edi enye ekesin nsọk ke ikọ oro, enye ekedi ikpafak ke ikọ edika iso Atabrinyañ.
Ke akpatre, mbọñ obio emen ekọmọ Ekpe emia, ewuk ekanade obio ete, ‘ Se ekekot ete eden oro ọtọñọde ke  “ ñka Ufọn tutu ọdọk esim ñka ñkpri Itiat ” baba owo kiet okusuhọ ke ufọk, edi oduk ubom ini kiet aka ke akwa akpa akeyom Abasi Ekpenyọñ edi; ye enye odude ke uwem ye enye miduhe.’
Ewuhọ emi ikakanakede añwa obio Abana ima, esuk asana ; ubom kiet ke esit ikeduhe do aba.
NDOBO              ñkpọ anam ukem owo ima, Ufan esie ọmọñ akpa nyomo nsia, Idem osuk etie enye ndobo ndobo, Koro ñkpọ anam ufan, anam ufan.
   Inua iba aka iñwañ akpa mkpa.
Kiet etiñ abiat ete enye ekedi akpatre owo ifu ye owo nditaha; mmọdo iñwañ esie ataharede ke utọ usuñ oro, baba ñkpọ kiet minyuñ iwọrọke usuñ ke esit.
Enye eken etiñ otoro ete, ‘ Ye !
Se adaña akamba iñwañ emi owo emi ọtọde akpa ọkpọñ !
Ererimbot mme ama udia ñkpọ ; ededia esuan ema ke usen iba.
Oro nso oruk isinenyịn.
Ete, ikam idige mmọ ekewot eyen mbon man mmọ ekut ifet.’
Ntem ke mme odu uwen etiñ nsio nsio ikọ edian mme akpa mkpa kpukpru ini toto ke eset tutu esim usen emana nte mfin.
Edi mme andibiat iwakke ndiwak nte mme anditoro, koro owo ama akpakpa, ọfọn.
   Ekedi ntre ye Ekanem Abasi, añwan Abasi Ekpenyọñ, ke ini emi ekedade etop mkpa ebe esie esim enye ke ufọk ñkuhọ ke Atabọñ.
Ekanem ama odorode ke ifum emi enye eketiede adia ñkpọ ọduọ ke isọñ, udia eset enye ke ibuo, enye ọsuhọ ke usen iba ofuri ofuri, ikemeke nditim nset tutu mme owo ema etọñọ ndiduọk idorenyịn ke uwem esie.
Edi ke ọkpọsọñ edinuak, Ekanem ama ọtọñọ ntak eset ọwọrọ edi, esin udia, esin ufọk ñkuhọ, efehe ọwọrọ ke añwa nte idat, asaña ke kpukpru efak ke obio nditua nnyom ebe esie.
Ema ekpan, akak, eyen añwan emi ikenyimeke ndikop ndọñ esit tutu mmọñ eyet asat enye ke enyịn; uyo esire enye ke itọñ.
ñwan ñkuhọ emi ke ufọt ini kiet okokponde nte enen akabade ekpri ama asat nte ekporoko.
Idem esie akabade etie ntre ñkikan ñkikan nte obu ndaeyo.
Mbuk eyet Ekanem Abasi emi enye akatuade ebe esie Abasi Ekpenyọñ, edieke owo ekpemende enye ndibuk ofuri ofuri, ekeme ndinem nte mbuk ñke.
   Abana ñko, ke ini emi mmọ ema ekeyom Abasi Ekpenyọñ ke kpukpru ọkọñọ ye ituñ ke akwa akpa ye ke mme edik, ke edere ye ke usuk, ke ofuri ofuri usen duop, ndien mikekwe enye, mme okpo esie; ema esioño idem efep enyuñ ebiere ete enye akpa, ke Atabrinyañ ada enye.
Mkpa esie ama esin ata akamba mfuhọ ke obio.
Ikọsuhọke owo do kpa ye mme asua esie emi mikatuaha, mikonyuñ.isemeke enye ko ke ata isọñ esit mmọ.
Mmọ etua uyai, ye asian, ye odudu ye mfọn ido esie.
Kpukpru eti ikọ emi owo ekemede nditiñ ndian eke mmọ owo, mmọ ema etiñ edian Abasi Ekpenyọñ ke ini emi enye ama ọkọkpọñ mmọ.
Iketiñke naña didie ?
Enañ ifiọkke ufọn isim esie tutu esim usen emi enye ananade isim oro.
   Edi ikedige ke Abana ikpọñ ke ekeseme mkpa eti owo emi. . . .
Ke Atabọn, ke Okọbọ, ke Inua Abasi, ke Esuk Eñwañ ye ke kpukpru ñkañkuk obio eken emi etop nakpa Abasi Ekpenyọñ ekesimde, ekese owo do ema etua, efuhọ, enyuñ eseme enye eti eti.
Ke esit mmọ kpukpru, Abasi Ekpenyọñ ekedi ata ñkpọ uto.
Enyene eti ñkpọ itreke idar-esit; mmọdo ke ini emi eti ñkpọ oro ọbọhọde enye osop, mfuhọ esie esikpon adaña didie ?
   Edi ikureke ke oro.
Mkpa Abasi Ekpenyọñ akasaña ye ndutime.
Mme ikọt esie ke nsio nsio obio emi mmọ eketiede enyam urua, ke ini emi mmọ ekopde etop mkpa Ete mmọ, ema enyọñ edi ke Abana nditim ñkop ntak mkpa oro nte akasañade.
Ke ñkpọ nte ọfiọñ inañ, mmọ ikọnọñọ ọkọnọ Ekpe ye ñkpeti ye mme mbọñ obio eken ndomo esisit ifet ndidia udia, mme ndiñwọñ mmọñ, mme ndiduọk odudu.
Kpukpru usen utọk utọk, eñwan eñwan, ikpe ikpe.
Kpa ye Ambo Eta, ọbọñ obio, ikekemeke aba ndinim ekikere esie ọtọ kiet, nyọ udọñọ esie.
.Mme isuñ utom obio ekesaña ke ikpat, ke ikpat ndida etop ndutime emi odude ke obio ñketiñ nnọ enye ke obio iñwañ emi enye eketiede ọsọbọ idem.
Ke akpatre, Akpan nnyịn ọfiọñ otobo ete enye ọsọp edi, midige ntre obio esie iditreke ndita ikañ.
   Ke rnrne esuk urua emi mme ufan ye iman Abasi Ekpenyọñ ekedude, ke ini emi mmọ ekopde etop iñkpa esie ye usuñ nte enye akasañade akpa, ikọduọkke ini baba esisit, edi etibi eñwan etime etime ye mme nditọ Abana eken emi ekedude do.
Ndusuk owo ema eda idiọk unan, ndusuk eken enyuñ ekpaña ke eñwan oro.
Ndien mme mmọ oro ema ebeñe idem ke se ededi emi editibede.
Ke ededomo nditiñ ikọ emi ke esop obio ke ini ema ekeda mbuk eñwan emi esim ufok, ete ise mme isuñ utom mbọñ Atabọñ eduk ye anyan nsadañ kiet ke ubọk emi ekesọide enye ọsọp ke ibuot edem mbiba.
Mmọ ema eyak nsadañ emi esin Ambo Eta ke ubọk ete edi mbọñ obio Atabọñ enọ esọk enye ye mme ikpọ owo esie, yak mmọ eda nsadañ oro ekim idem mmọ.
Yak mmọ enyuñ efiọk ete, se iditienede mkpa Abasi Ekpenyọñ eyebiak mmọ ke idem akan nde nsadañ oro, ibọhoke mmọ esesọp eyom Abasi Ekpenyọñ ekut.
Mbọñ ke ọkọbọ ye ke Esuk Eñwañ ye ke Inua Abasi ema enyuñ edọñ utọ utom oro ke Abana kpasuk ke ufot ini ndutime oro.
   Mme ñkpọ emi ema etimede Ambo Eta esit eti eti enyuñ ekpere ndibọ enye uwem.
Enye ke idem esie ikeduhe ke inemesit ke ini exni enye okokopde abaña mkpa Abasi Ekpe-nyọñ.
Idige koro Abasi ekedide eyen isọñ mme koro enye ye Ambo Eta eketode kee kpuk kiet; idige ke baba mme ntak oro kiet.
Ntak edi koro edinam ọkọnọ Ekpe ye eke ñkpeti ama esin akamba eyihe ke esit Ambo Eta.
Enye ọfiọk se usua edide ye se owo ekemede ndinam oto ke esit udu.
‘ O !
Ambo Eta Okim!
Mbọm mi.
Se nte udọñọ emende eka unen ọkpọñ nditọ ; nditọ eka unen esuanade !
Mmọñọ ndi ntem ke nditọ ifin emi edisuahade obio emi ke mma ñkpa o ?
Abasi Ekpenyọñ asasaña do atañ idem, obure mbure eti emana esie, enye idige ibak.
Ibak idige ido ata eyen isọñ.
Ido oro enyene ifin ikọt.
Mmọdo baba ñkpọ kiet ikpekemeke ndinam mi nnim ke akpanikọ nte edi Abasi Ekpenyọñ okowot Asa ọbọñ.
Edieke ñkpodude ke Abana ke usen oro, ñkpe-nyimeke Abasi aka ukañ idem oro ke iso Atabrinyañ.
Ede-dọhọ ete enyene ufọk miduhe ke ufọk, inyọñ esin ubọk ke abañ.
ñkpọfiọk ntie ke obio Abana ndọñọ.
Mkpa edi ñkpa ndaha, Abasi Ekpenyọñ emen mi obuk.
Mbọk, nnanam didie utọ ñkpọ eketiede ntem ? ’
   Ke utọ usuñ emi ke Ambo Eta ekeseme idem esie ke ini emi enye eketiede ke ikọt udọñọ okop etop mkpa Abasi Ekpenyọñ.
Kpa mbiet ikọ emi ke enye eketiñ ke ini emi enye ama ọkọnyọñ edi ke obio edikut ndutime emi akade iso ke esit.
Ke ufọt ndutime emi, ke ñkpọ nte usen duopenañ ema ekebe tọñọ nte Abasi Ekpenyọñ okosop ke mmọñ, ọbọñ Abasi Abasi, Ete añwan esie, ama oto uka ñkpọ edibehe ke Abana.
Ini emi ñkpọ emi eketibede enye ikoduhe ke ufọk.
Enye ama ada adiaha esie aka edem eka eka esie ke Atabọñ man enye ọkọkuhọ do ke ndusuk ini.
   Ekedi ke obio emi ke Obọñ Abasi Abasi okokop etop rñkpa ukot esie Ndugi Akarikpo.
Edi idem esie ikọsọñke nte enye ọkpọsọpde osio ebine ebe eyen esie do tutu Abasi odu do ke ọfiọñ ita.
Ke ini emi enye eyesiode ndieri aka Okọbọ, ukot esie Abasi Ekpenyọñ ama afiak osio aka Abana.
Mmọdo Abasi Abasi etie ye ikọt Ndugi ke usen kiet mme iba.
Ke ini emi enye ama eketim idem ama, oduk ubom ndisio mfiak mbine adiaha esie ke Atabọñ, man enye ekpebe do aka ebine Abasi Ekpenyọñ ke Abana, ikọt Abasi Ekpenyọñ ekebehe esim enye do ke esuk ye etop mkpa Ete mmọ, ye ofuri ofuri mbuk nte enye akasañade akpa.
   Edi okposuk edi oro Abasi Abasi mikenimke mbuk emi ke akpanikọ enye ama atak kpa do ke esuk osio, ikpaha aba ndibine adiaha esie ke Atabọñ, edi ebe nnennen aka Abana. ‘
Mbufo eda mi ebe eka Abana iso kiet, man ñkokop ñkpọ ke utọñ nnyuñ ñkut ke enyịn mmi ikpọñ, Okut ñkpọ ke enyịn, enye ọfiọk mbuk; ntiñ nnọ ikọ ọwọrọ nsu.
Abasi Ekpenyọñ akpade ke Abana, anie do odu uwem ndien, ke edide nte Abasi Ekpenyọñ edi uwem Abana ?
Nsa eke Abasi Ekpenyọñ o!
Enye ikemeke ndikpa.
Eyen ufọk uman isikpaha uman.
Abasi Ekpenyọñ ke idem esie edi Atabrinyañ ; ewe Atabrinyañ ndien.
ekeme enye ndida ? ’
ọbọñ Abasi Abasi ke etetiñ ikọ emi ke inua, ke ododuk ubom, ke-ososio.
Ukpọk ekọm enye iketihiti aba ndikọm mme mmọ oro emi ekedade enye eka ndiyak ke esuk.
lya-resit ye mfuhọ ama etimede enye ofuri ofuri; enye eyenam ñkpọ nte owo emi ibuot ọbọhọde.
   Nte ọbọñ Abasi Abasi akasañade esim ufọk esie ke ini emi ubom esie ama ekebehe ke esuk Abana, enye ke idem esie ikekemeke nditiñ ọfọn.
Mme owo ekenyene ndimemen enye do ke esuk ndọk ñkenim ke ufọk esie nte okpo owo.
Ubom esie ikakam ibeheke kaña ke isọñ ke ini emi ofim ndobo mkpa Abasi Ekpenyọñ okotode ko ke obot obio ọsuhọde esim enye mi ke mmọñ.
Ekanem Abasi, adiaha esie ke iso ye mme iban ufọk Abasi Ekpenyọñ eken ke etiene enye ke edem, ke etuaña esaña ke añwa nte ñka Ekpri Akata.
Ikọt esie iden owo ke esin editim ke efak ye ikọt ọkọnọ Ekpe tutu kpukpru ufọk ke efak oro ema ewure ena ke isọñ.
Owo eke ekekemede ndikpan ikoduhe.
Ofuri obio ndien ke efut edem iba nte urua, ke-efefiori ke ọkpọsọñ uyo Abasi Ekpenyọñ o !
Abasi Ekpenyọñ o !
ọkọnọ Ekpe o !
ọkọnọ Ekpe o !
ñkpeti o !
ñkpeti o !
Ke ini emi ọbọñ Abasi Abasi okopde mfiori emi, enye ofiori. ‘
Mmọñọ, ke ikọ emi edi akpanikọ ? ’
Do ndien ke enye ekebehede ọduọ ke isọñ ọsuhọ.
   Ntime emi ikọt Abasi Ekpenyọñ ekesinde ke ini emi ekebede ekedi ata mbuburu ndida ndomo ye enye emi ọbọñ Abasi Abasi ọkọnyọñde edi edisin.
Ke ini emi enye ama ekeset ke idap mkpa esie, enye ọnọ uyo ete kpukpru ikọt esie ye ikọt Abasi Ekpenyọñ ebahade idem mmọ eda ke kpukpru ibuot efak; ekuyak baba owo kiet ke Abana ebe aka iñwañmme urua, mme baba ebiet kiet efen. ‘
Abasi Ekpenyọñ akpa, ndien Abana eyom ndika mmọñ mitiehe tie ke esit ufọk ikuhọ ikpo esie ?
Eke emekde nditie do ñkpa, enye akpa naña.
Abasi Ekpenyọñ akpade, edue nso ? ’
Oro ekedi mbume ọbọñ Abasi Abasi ye ntak emi enye ekesinde utọ ntime oro ke obio.
   ọbọñ Ambo Eta ama eme ñkpọ emi tutu ikekemeke aba ndime ñka iso.
Ke akpatre, enye adaha, asaña ye mme ndusuk mbọñ obio eken kpukpru mmọ ebuñọ nte ifiañ eka ebiet Abasi Abasi.
Ke ini emi mmọ ema ekesim do, Ambo Eta esin uyo okot enye ete, ‘ ọbọñ Abasi Utit Ikọt Abasi Abasi eyere, koro Ambo Eta ekedi ọbọñ emi ekenyenede uteñe akaha.
Kpa ye owo emi ibuot abiarade, enye okutde Ambo Eta ke usuñ, esinyene ndibọbọk enye mbe ko nsan nsan.
Mmọdo, okposuk edi nte iyaresit okoyomde ndinam Abasi Abasi adama nte idat, ke ini emi enye okopde uyo ọbọñ Ambo Eta, iyaresit esie ọtọñọ ndinime, nte ñkpọ eke owo otopde mbit mbit mmọñ ọduọk ke ikañ.
   Ambo Eta ama ọtọñọ ntak okot Abasi, enye eyere ete, ‘ ọbọñ se mi mi o! ’
Ambo Eta aka iso nditiñ ikọ ye enye ndien ete, ‘ Sia edide uduak fo ndiwot kpukpru owo ke obio Abana emi nsin ebe eyen fo, ami ye mme mbọñ emi imedi man afo owot nnyịn ke ubọk fo ikpọñ.
Ka iso kiet kemen ofut fo da di kpok nnyịn kiet kiet ibuot, kunam ubigi.
Edidedibe ntie oro ke esit ufọk akak imyịn ndien.
Emi ntetiñ mi, baba owo kiet iduhe ke otu emi itetie mi, emi obiomde fi ke edinam fo.
Nnyịn ibiomke fi, nnyịn ikam ibiom idem nnyịn.
Abasi Ekpenyọñ akpa, ana ofuri obio emi ekpa etiene enye ñko ; koro edi enye ekedi uwem ofuri ofuri obio Abana.
Ndien, ye afo owotde nnyịn, ye afo muwotke, edi rmyịn ata ukem ukem.
Nnyịn imakpakpaña ima ikure.
Enye emi rmyịn iyenanam mi, inam ke isọñ esit iden owo.
Tọñọ ke usen emi Abasi Ekpenyọñ ọkọwọrọ ke obio emi ọkpọñ nnyịn, kpa ye eyen nsek emi odude kaña ke eba eka esie ama akpa etiene Abasi ke obio ekpo.’
   Ikọ emi Ambo Eta eketiñde ama otuk esit mbọñ oro kpukpru kpa ye eke ọbọñ Abasi Abasi nde, tutu mmọ etọñọ ndifok eyet nte ñkpri nditọ.
Nso itie nte suñ suñ ibọrọ emi etiñde ke eti ini ?
Yak esit oro ayat nte ntokon onyuñ asak nte ikañ ; suñ suñ ikọ iditreke ndisuk enye kpa nte emi eti * Editibe ’ anamde ye idiọk ibọk.
Ekedi ntre ye ọbọñ Abasi Abasi ñko.
Ikọ Ambo Eta ama owot ide iyaresit esie ofuri ofuri tutu but ọtọñọ ndifuk enye iso.
Mmọdo, enye ọsuhọde uyo okot Ambo Eta ete, ‘ ọbọñ Obio ! ’
edi Ambo Eta aduat enye eti eti—‘ Anie ọdọhọ fi okot mi ọbọñ Obio ?
Ndi ọbọñ obio ntre, Abana esin ubọk emum Abasi Ekpenyọñ eyen mi, ekesin ke ikpe ; ekem, esio ekewot ke mmọñ ; ukpọk edibet, ibetke ndikop uyo mi.’
Abasi Abasi ọtọñọ ntak okot enye ete, ‘ Amasi! ’
Ambo Eta ọtọñọ ntak aduat ikọ emi esin enye ke inua, ‘ Kukot mi Amasi!
Ndige Amasi fo.
ñkpedi Amasi ntre, afo ukpekemeke ndisọñ esit, nsọñ enyịn, nsioño ikọt fo mbon ke kpukpru ibuot efak, ete mmọ emia owo etime etime ke obio ; ubọhọ mi odudu, ubetke edinyime mi.’
   Do ndien ke ọbọñ Abasi Abasi okobup enye ete, ‘ Andi-nyene mi, ñkot fi didie naña ? ’
Ambo Eta ọbọrọ enye ete, ‘ Idige ami nnyene fi o !
Akam edi afo enyene mi idaha emi ye kpukpru mbọñ emi ededa mi kpa ye ofuri obio Abana nde.
Idigedi afo enyene nnyịn naña didie ?
Kpukpru nnyịn eken imefehe iduk ke ufọk idibe.
Eyedi afo ikpọñ ye ikọt fo eda obio enam nte mbufo emade.’
Ke ini emi Abasi Abasi okopde ikọ emi, esit esie amia enye ufen.
Enye asaña aka okowuk ubọk iba ke isọñ ọnọ Ambo Eta, ekpe enye ubọk ete, ‘ Ete ufin mi mbọk, dahado.
lyaresit akanam mi nnam ntre.’
   Ambo Eta ama odop ese Abasi Abasi tutu mmọñeyet ọtọñọ ndibuñọ ke enyịn esie nsuhọde.
Ekpri ini ama ebe mbemiso enye ọkwọhọde enyịn esie onyuñ ọtọñọ nditiñ ikọ efen ete, ‘ Abasi Ete !
lyaresit oto ikọt, edi afo oto ufọk.
Yat esit oro adañado ndien.
ñwana eñwan oro ñko adañado ; yak se isuhọde eken kpọñ nọ mi, nyuñ da enyịn se se ami ndinamde.
Ke iso fo ye ke iso kpukpru mbọñ Abana emi, ami mmayarade uyaribuot ubọñ emi ke ibuot mi mfep.
Ndien ndiyarake enye aba tutu ami mfiak ke ntan ibọhọke Abasi Ekpenyọñ afafiak ye uwem edi edisim mi ke obio emi.
Nim ikọ mi ke akpanikọ, ami ndiduọkke odudu ndiyom eyen oro tutu ñkut enye.’
   Ndien ama edi ntre ñko.
Ambo' Eta ama abiat ini, abiat okuk oyom Abasi Ekpenyọñ nte mbubehe.
Mbiam ikọsuhọke emi enye mikawaha ; iso Ndem ikoduhe emi enye mikakaha ikobup mme Abasi Ekpenyọñ odu do ye enye.
Obio ikoduhe emi enye mikọdọñke esaña eyom utibe eyen esie emi.
Edi kpukpru oro ọkọwọrọ ikpikpu utom.
Abasi Ekpenyọñ ama ọnyọñ esie ọkpọñ akamba ndobo ke edem, ndien ndobo esie ama omum kpukpru owo ke Abana.
   Obio Abana ikedige aba se ọkọnọ Ekpe ekekemede ndiduñ ke esit.
Iban ye iden ema ekim enye inua ke idem ukem ukem tutu ke akpatre Okọnọ ebiere ye esit esie ndifehe, onyuñ efehe ọkpọñ Abana aka ke ata anyan idut emi baba owo ndomo kiet efen mikọdiọñọke.
Edi ubaha nte ọkọnọ Ekpe Otu ekpefehede ikpọñ ke ekpat idem esie e !
Iso ọfọn mbuk emi ekpetre mi.
Edi ọkọnọ, ke edifehe esie ama ọsọñ enyịn oduk esa iban Ambo Eta ekeyip ñwan esie kiet ada adaha.
Ndien ke ini emi Ambo Eta ayararede ñkpọ emi ọfiọk, oruk ntime efen ama etibe ke Abana emi akanamde mbuk uwem ye mkpa Abasi Ekpenyọñ amana ọniọñ aka iso.
KUKPAN IMAAkpan owo ñkpa !
Sasọñ ubọk,              Esit ima idige ufep ;              Ufan mi eden owo ikañke ima, lyakke esit enyek mi.
   Ini edi akamba abia ibọk.
Ndomo udọñọ kiet iduhe, eke ikpọkidem mme eke ukpọñ, emi ọsọñde akan enye ndikọk.
Adaña nte mkpa mikam isọpke ida owo udọñọ oro, Ini iditreke ndisuk ubiak esie.
Oro edi ntak emi ọfiọk-ñkpọ-owo otopde ñke ete, ‘ Owo mikpaha kpa ñkọri itreke.’
ñkọri nsọñidem ke ini udọñọ ; ñkọri editọñọ ntak nnyene se iko-sopde; ñkọri edidaha ke enyọñ ke ini akamba iduọ ; ñkọri inemesit ke ini akwa mfuhọ, kpukpru oruk ñkọri kiet ekededi iditreke ndidu edieke Abia-ibọk Ini enyenede ifet ndisaña nduk, nnyuñ nsọbọ owo udọñọ oro idem.
   Ntre ke ekedi ke obio Abana ñko.
Nte nditọ Abana ekesañade efuhọ eyen ima mmọ Abasi Ekpenyọñ ke ini emi enye ama okosop atak ke akwa akpa, baba owo kiet ikenyeneke idorenyịn aba ete mmọ eyetọñọ ntak esak imam mme ebre mbre ke uwem emi.
Edi, akwa abia ibọk oro ekerede Ini ama asaña oduk etiene mmọ kiet kiet, onyuñ ọsọbọ akamba unan emi mkpa eyen oro ọkọnọde mmọ ke esit.
Ntak edi oro, ke ini emi ọfiọñ duopekiet ama ekebe tọñọ nte Abasi Ekpenyọñ okosop, mme owo, mme owo ke obio Abana ema etọñọ ndiwọrọ ñka nsio nsio mbubehe mmọ.
Ikahaka didie ?
Eyen ama akpa, eka idiaha aba udia, edọhọ ete edi udia eka-eyen okowot eyen ?
Ke ini ke ini, mme owo ema esin mbre ke obio, edia, eta, eñwọñ enyuñ enem idem mmọ esit kpa nte mmọ esinamde ke mbemiso.
Ke akpatre nditọ Abana, kpa ye idem nditọ ete ye mme ufan Abasi Ekpenyọñ nde, etọñọ ndifre enyịn ofuri ofuri mbaña ufan ima mmọ.
Edi Abia Ibọk Ini akanam akwa utom oro.
   Kiet ke otu usọrọ emi okodu ke esa iban Ambo Eta, ọbọñ obio Abana.
Ekedi ediomi iban esie ndidia idara ubọhọ udọñọ ebe mmọ ke utọ usuñ emi.
Ndien mikpedige ke ntak mkpa Abasi Ekpenyọñ mmọ ekpebebre mbre emi ke anyan ini emi ekebede.
Ndik ama anam iban emi eti eti ke ini emi Ambo Eta ọkọdọñọde; nte ndik awakde ndinam kpukpru iban efen ke ini emi edima ebe mmọ edude ke unana nsọñi-dem.
Ikedige ke ntak ndobo ikpọñ ikpọñ emi ekpesimde mmọ edieke ebe mmọ akpakpade; edi ke ntak ñkpọsọñ ndutọhọ eken ye ukut emi esiwakde ndisim mme ebe-akpa nte ido ye mbet Abana akasañade.
Edita nsio nsio mbiamñkañ idem ñwut nte mmimọ ifiọkke inyuñ iduhe ke odu mkpa oro ; edidu mbubiam uwem ke ufọk mbukpisi ke isua kiet mme iba; edibọ ufen Ekpe, edibiat okuk ñwa Iso-Ekpo, nnyuñ ntem udia nnọ ñka nsio nsio Idem emi ebe mmọ akabande.
Kpukpru ñkpọ emi edi se isibiakde iban ke idem akpan akpan, ke ini emi ebe mmọ esikpade ekpọñ mmọ.
Emi etetiñ mi, owo ibañake ediwot emi esinyenede ndiwot ndusuk mmọ nsin ebe mrtiọ.
Ke mme ntak emi, ini ekededi emi eden owo, akpan akpan ọbọñ obio nte Ambo Eta, ọdọñọde, kpukpru iban esie esikọhọ nsia ke ubọk.
Ndien akpa ifet emi enye ọbọhọde udọñọ oro, mmọ isitreke ndidia ata akamba usọrọ.
   Ntak ekedi oro iban Ambo Eta ekebierede ndibre ‘ Ekọmbi Adaña-ko ’ ke mbubreyo usen oro.
Edi, ikedige ñkukure ntak ekedi oro.
Ke esiode Atai Ifako, akwa-añwan-ima Ambo Eta, efep, ekedi ndibe ediomi iban esie duopekiet eken ndiwọrọ enye ndọ ke ndañ nsiere usen emi edibrede mbre oro ima.
Ntak uduak emi akasaña ntem.—Ndọ Ambo Eta ama ọtọñọ ndifek mme iban esie.
Ko o ke ata isọñ esit mmọ, kpukpru ima Ambo Eta emi mmọ ekemade enye ama ekpere ndikpa ñkure.
Ndusuk mmọ ema edọ enye esim isua duop ; ndusuk eken, isua itiaba.
Mme iban do ke otu oro ñko emi ekedọde enye ke isua ition.
Edi ndomo ñwan kiet ikoduhe ke otu iban esie emi mikebigike ke esa ndọ esie isim isua inañ.
Edi ke otu oro, baba ñwan esie kiet ikamañke kaña baba eyen kiet inọ enye.
   Idigedi nte ama amaman, ndien akpa; mme ama oyoyomo, ndien ọbuñọ.
Idige oro baba kiet.
Mme iban Ambo Eta oro kiet ekedi ada ; edi mmọ ekebat ete akam edi ebe mmimọ ekedi ntak.
Koro mmọ esiwawak nditiñ, ete, ‘ ọtọ mkpọñ oyom mbọ ; edep ofin ekere utom ; ọdọ añwan oyom eyen.
Ndien nso itetibe ye Ambo Eta mikemeke ndibon baba nnan eyen kiet ? ’
   Edi ke otu oro, ke kpukpru iso ọfiọñ, Ambo Eta esinyene ndikot iban esie mbon nnyuñ nnọ mmọ mbiam ndita ñwut nte mmimọ imaña baba owo kiet efen ke añwa mibọhọke enye ikpọñ.
ñwan eke esidomode ndisin ekpri mfaña mme ndisọñ ibuot, esinyene ndibọ ata akamba ufen, edieke miwo-tkewot enye.
Ndien iban emi ema eyọ ñkpọ emi tutu ke akpatre, mmọ ikekemeke aba ndiyọ.
Ke ini emi ndusuk mkparawa ke Abana ekefiọkde ekikere esit iban Ambo Eta ke ikọ emi, mmọ ema eda ifet oro, eduk etiene mmọ ke ima.
Iban emi ema enyuñ enyime ndima mmọ ñko.
Ndien sia ekedide ediomi mmọ kpukpru, kiet ikenyeneke aba ndik ye kiet eken ke se ededi emi enye esinamde.
Ntre ke esa iban Ambo Eta akakabade ‘ Efe use ’ ke ini emi andinyene ebiet okodude ke ikọt udọñọ.
   Iban Ambo Eta ema etim efiọk ete ñkpọ emi ididibeke ebe mmọ ke ini emi enye edinyọñde idi ke obio.
Mmọ ema enyuñ efiọk ufen emi edisimde mmọ ke esit.
Mmọdo mmọ ekebie-rede ndifeñe ñwọrọ ke esa ndọ mbemiso Ambo Eta odu ke mbeñe idem.
Obo Atayo edi akpa añwan' Ambo Eta emi ọkọtọñọde itọk emi ke ini emi enye akasañade ye ọkọnọ Ekpe Otu efehe ọkpọñ obio Abana.
Edi ofuri emi, Ambo Eta ike-timke ifiọk se idude ke idak ñkpọ emi kpukpru.
Atai Ifako, akwa añwan ima esie, ikabuanake ke odu ikonyuñ iduhe ke edioini oro.
Ntem ke ọfiọk ñkpọ owo otop ñke ete, ‘ Oyot ke ọdọk ke esa Aba ; Aba idiọñọke.’
   Ke edikem ini, mbre ama ọtọñọ.
Iban Ambo Eta ekwọ, enek, esak imam, ekpohode, enyuñ enem idem mmọ esit ke mbuñwọñi.
Atai Ifako okot mbre ete edikọm imọ ke esa esie.
Ke ini emi mbre ama ekesim do, enye anam ñkpọ ndiwut itie esie nte akwa añwan ima ọbọñ obio ; ọnọ mbre mmin eti eti onyuñ etiene abuana ke edinek unek.
Ekedi ata ediye ndise ndikut nte ñwan emi owuride unek osio ke edem.
Ukot unek esie ikenyeneke ibat.
Ke ofuri obio Abana, ñwan efen ikeduhe emi ọkọfiọkde ndinek Ekọmbi eye nte Atai Ifako.
   Edi nte ido mmin edide, ebiet eke enye oduduk ediwak, enye itreke ndibin ifiọk do nsio nduọk ke añwa.
Ekedi ntre ye iban Ambo Eta.
Ke ini emi mmin ama ọkọtọñọ ndibe mmọ ke enyịn, mmọ etọñọ ndisime ke itie mbre.
Mminika, kiet ke otu iban emi etibi utọk ye ñwan mmọ kiet efen emi ekerede Mmọñyọ ete enye oro ebem imọ iso ọbọ mmin ọñwọñ ; ke edide nte imọ isọñọ enye ke emana ye ke esa ndọ oro.
Mmọñyọ, ke ibọrọ esie, emin iso, emin inua, obup Mminika ete, ‘ Mmọñọ, ewe ufọk ndọ okpokpon fi ibuot emi ?
Ndi kpa ufọk ndọ Ambo Eta emi ?
Ukut e 1 Awak se owo akpadade obure mbure.
Mmọñọ, afo emi ọdọde Ambo Eta ke isua ikie ye ami emi ndọde enye ñkpọñ emi ebede, nso ke ada akan mi mbọk ?
Nse nte kpukpru nnyịn idisaña ubọk afia ntem iwọrọ ke esa ndọ emi kpa nte ikasañade iduk ? ’
   Mme iban eken emi ekekopde ibọrọ Mmọñyọ ema esak, ekpọk, emia ubọk, etomo enyiñ mbon ima mmọ ete, ‘ Mmọñyọ amanam!
ọmọbọrọ enye se ibuhọde ke ọkpọ.
Ufọk ndọ Ambo Eta okpon enye ibuot, ikpoñke nnyịn eken.’
Mme iban emi ema etiñ ekese nsio nsio ikọ efen edian do.
Ndusuk etoho Ambo Eta ke ufiet; ndusuk etiñ ikọ ye enye ke ekpọhọ ye ke ñke.
Mme mmọ eken etetie do enam utom edisak imam.
Ndien kpukpru edinam mmọ emi ọkọwọrọ ete ndọ Ambo Eta ọwọrọ ubiat ini adaña nte eyen misañake ke esit.
Ndien nso idi inem ndọ ? ‘
Owo ama ufan, ọnọ ufan ñkpọ.
Nso enọ ufan itie nte eyen ? ’
edi mbume emi kiet ke otu mmọ okobupde.
   Mme ikọ emi ikenemke Atai Ifako esit, koro enye ama etim ọfiọk se mmọ ewọrọde.
Ke ume ukak, enye ọdọhọ mmọ ete, ‘ Iban Ete !
etiñ adaña do, enyuñ ekibi inua ndien mbọk.
Idige oro ke ñkokot mbufo edi 'editie ke esa mi enam.
Ikọ emi ọbọhọde oduk ebe mbufo utọñ, mbufo edinam didie ?
ñkpọ isitiehe tie ntem, enye adama nte idat, okot nnyịn obon udim udim, ekebe mbiam ke ibuo ye ke inua.’
Ikọ emi ama ayat iban Ambo Eta eken esit eti eti.
Mmọ eduat akwa-añwan-ima edem iba ete enye okutiñ aba utọ akani ikọ eset eke etiede ntre. ‘
Mma Eka !
Ikọ enye oro ekedi ke ñkpọñ o !
Idige aba ke mfin.
Ini unọ mbiam oro ebe.
Ekpenọnọ, baba owo kiet iduhe ke otu nnyịn emi edinyimede ndita.
Owo‘ ọno mbiam, ntaha ’idige eyenọwọñ isua iba.’
Ke etetiñ ikọ emi ke inua, ñkoñ-enem-uyo, akwa ikwọ añwan Ambo Eta, esio ikwọ ete ‘ Onọ mbiam ayata ? ’
Kpukpru iban eken ebọrọ ke ikwọ ete, ‘ ọnọ mbiam, ntaha,’ enyuñ enọ ntak mmọ kiet kiet ke ikwọ emi esinde mmọ midikemeke ndita mbiam ete :ọfọñ Ufan mi, nyeyet            • (ñkoñ)    Udia Ufan mi, nnanam            .. (Ukpọñ)  Enyiñ Ufan mi, ntotomo .
       . (
Asandia) Ekọm Ufan mi, nyenyime .
       . (
Anyịn)   ñkpọ ikọ mi ekere Ekim .
       . (
Eme)     Ufan eden owo, ekere ‘ ọsọñ ’ . . (
Mmọñyọ)  Itọñ-ubọk-ekpe, mma enye        . (
Asari)   Uko eden owo ama ata .
  .
  .
 . (
Uto)     Ubọk ñkanika edi asian          . (
Andem)   ñkat eyen Abri, odot uma        '. (
Mmimika)   Mkpaidem ye ndik ikayakke aba Atai Ifako etie okop ikwọ emi esim utit.
Enye adana ini kiet ebine Ambo Eta ke ubet emi enye akanade ede idap, onyuñ atuak enye ete, ‘ Ete Nnyịn !
Ete nnyịn !
Daha ke enyọñ.
Afo edede nso ?
Mmọñọ ọnọnọ mmin esọk mbon mbre, edi idem mbre afo ukwe ke enyịn ?
Iban fo ke ekot fi ete edinek unek.’
Ambo Eta ọbọrọ ete ‘ Atai ndinekke mfin o !
Ukot ikemeke ndifere ke ini emi esit odobide.’
Ambo Eta eketiñ ikọ emi ama, ọbọp enyịn; ke oyom nditọñọ ntak nde idap esie ñka iso.
Atai ọtọñọ ntak atuak enye ete, ‘ Hau Ete nnyịn !
Nso idap ededi oro ?
Ke ntetiñ ikọ ye afo, afo ke edede !
Se, adaña edede idap do, esa fo abiara fap.
Ke esiode mi ikpọñ efep ye ñkese Okom, ekpri añwan ima fo, kpukpru iban fo eken ebiere ye esit kiet ndiwọrọ fi ndọ.
Mmeyik mme eyo eyesiere esim owo mmọ ndomo kiet mi ke esa ndọ fo.’
   Ke ini emi Ambo Eta okopde ikọ emi, enye obumede ini iket adaha ke enyọñ etetie ke mkpana esie ete, ‘ Atai!
Mbọk kutiñ aba idiọk ikọ.
Nso itibe ?
Mmọ edọhọ ete nnam mmimọ nso ?
Sọp naña tiñ nọ mi, eka nnyịn, koro okokut do, idem ke ọtọñọ ndinyek mi.’
Atai ọbọrọ enye ete, ‘ Ete imyịn !
Ntimke mfiọk o !
Edi nte ñwanade ndikop ke inua ndusuk mmọ, osuk ebiet mi nte ima fo akpa mmọ ke esit ofuri ofuri.
Esit inyimeke ndinem mmọ adaña nte mmọ baba owo kiet mikemeke ndiman eyen nnọ fi.
Osuk ebiet mi nte enye oro edi akpan ntak mmọ.’
   Ambo Eta ama asiama ke ini emi enye okokopde ikọ emi ama; enye ke oyoyom ndisuhọde mfiak nnana, Atai omum enye ke ubọk oduri ete ‘ Baba Ete nnyịn!
Kunam ntre ! ’
Ambo Eta ọbọrọ enye ke ata uyo iyaresit ete, ‘ ñkunam ntre, ọdọhọ rmam didie ndien ?
ọmọñ owut mi ebiet ñka ñkeyip nditọ ntañ nsọk mmọ eman, man oto do esit enem mmọ, ekeme ndidọ mi ñka iso ?
Afo idige emetim ọfiọk ete edieke obio okpodude emi enyamde eyen, adaña mi, ami ñkpetreke ndisim obio oro; ñkpetreke ndidep nditọ ition ition, duop duop nnọ mbufo eman enọ mi ?
Eyen edi enọ Abasi.
Okuk ye uyai ọkpọiso ye ukpono ye ubọñ emi Abasi ọnọde mi, idige mmenyene ?
Didie ke Enye ọkpọnọ mi nditọ, ami nsua ndibon ? ’
    ‘ Ewe mbiam ke mme ñwaha ?
Ewe abiaibọk ke mme ñkotke ?
Ebiet ewe ọsuhọ ; ami mme nsimke ?
Nso ke mme namke, man nnyene eyen ?
Kpukpru ọwọrọ mi ufien.
Ndien nnanam didie ?
ñka naña ñkeyịre ñkpa, man oto do ami ñkut nditọ mbon ?
Nsa eke eyen Eta Okim o 1 Abasi kuyak !
Ebiet ekededi emi iban mi emekde ndiwọrọ ñka, yak mmọ eka.
Ami nduọk odudu, ndibọhọ nsuhọ.
Nsioho ikpat ke ebiet emi nnana mi ñka ndomo ñkpọ kiet.
Ama edi mbiam, mmọ eyekam eta enye oro, ndien mmọ ewọrọ.
Mmọ ekekoi etiñ ete mmimọ iditaha.
Kpa ke idem okoneyo emi, kpukpru mmọ kiet kiet eyeda uñwọñọ.
Kwai!
Ambo Eta Okim !
Ukut owot mi.
Idige oro ke inọ ñkarika okobup ete, “ Anie akpakam atua uyat ? ”
Atai!
Kot Ntekim nọ mi.
Midige dọñ enye ọsọp okokot Esukwa ọbọñ ọnọ mi, ye mme mbọñ obio Abana eken.
Sọp ka ini kiet Eka nnyịn.’
    Atai, ke ibọrọ esie, ọdọhọ ebe esie ete, ‘ Baba Ete nnyịn, ndinamke uyo fo oro kaña.
Mma ntim mfiọk, ke ini emi ñkadade ikọ emi nditiñ nnọ fi nte afo udubọhọ enye ke inemesit.
Mmọdo ami ñkpañke fi ndinam se ededi emi esit fo editemede fi ete anam.
Ami nnyuñ ntiñke ikọ emi nnọ fi nte mbia, mmọdo mfeheke ndik ndiwọrọ ndi nte ntiense fo ke iso mbọñ obio mme ke ebiet efen ekededi.
Edi ami mmaña nte ufọk mibemke iso ikop ikọ kaña ndien añwa edikop.
Nso inam mukotke iban fo, ubup mmọ ikọ emi suñ suñ, unyuñ ukop uyo mmọ ?
Edieke se mmọ editiñde odotde item, afo ọnọ item, odot uta mbiam, afo ọnọ mbiam ; onyuñ odot ufen, iban fo ke edi, afo amia mmọ ufen eke ekemde.
Domo kaña ñkpọ ke idem fo Ete nnyịn ; ñkpọ ama akam ọsọñ akan fi ndien, afo okot obio, obup uñwam.’
    Ikọ Atai Ifako ekedi ata ofuri akpanikọ, okponyuñ odot ndisuk ebe esie esit kaña.
Edi iyaresit ye ufup ama ọbọ Ambo Eta kpukpru ifiọk otop ọduọk ke ntọtuñọ inyañ.
Mmọdo enye efre ñwan ima esie emi ekedide uwem esie ofuri ofuri onyuñ efre idem esie nde adian do.
Ntak edi oro enye okobupde Atai ete ‘ Afo oyom nditiñ nnọ mi ete imọ iduhe ke ediomi iban oro ?
Afo idige ke etiene mmọ atua eyet eyen ñko ?
Omonyuñ ebeñe idem nditiene mmọ ñwọrọ mi ndọ kpa nte mmọ eduakde ?
Idige edi ediomi mbufo kpukpru ?
Kpọñ mi Atai!
Kubiaña mi aba.
Kpukpru iban esaña ñwed kiet.’
   Atai Ifako ikaduakke ndikọrọ iyaresit ebe esie ke okoneyo usen oro mmọdo enye osuk ada esit ime aka iso ndisọñ enye esit ke ikọ eke akade ntem. ‘
ñkukure se inanade mi ke ufọk ndọ fo edi eyen idige ima.
Edieke ñkpadade unana eyen ndien ye unana ima ata anyan ini emi ebede, nnyịn ikpedige aba ñwan ye ebe.
Edi ata ima omum mi enim ke ufọk fo onyuñ ọnọ mi itie emi ami ndade ke esit tutu esim emi.
Ami ndige akwa-añwan-ima inua inua.
Ke edu uwem ye ke utom, ami ndodot enyiñ oro ñkaha.
Ntiñke ntem nditoro idem mi; afo edi ata eti ntiense ke ikọ oro.
Nsakke imam ke ufọk emi, ibọhọke ke ini emi iso fo añwañade.
Akananam ñkpọñke fi ikpat kiet ke ini udọñọ mme ke ini afanikọñ kiet efen ekededi esimde fi.
Nsuañke suan ufọk fo, kpukpru ini ntetim, ñwana ndibobok.
Nte akwa-añwan-ima fo, ami ñkemeke ndikpọñ ima, ima ñko inyimeke ndikpọñ mi.
Akananam afo uyikke mi mme ikọ mi; akpa edi emi.
Mmọdo sia ñkpọ ama akaka-bade ana ntem, ami nyịreke aba.
Yak ñka ñkokot Ntekim nnọ fi.’
Ambo Eta ama ọbọrọ enye ete, ‘ Edi ntre Atai!
Edi ke ikọ enye emi ikpọñ, mmeyik fi ye ikọ fo.
Ka kokot Ntekim nọ mi.’
ODUDU OBIOọbọñ otomo Ebefa; Ebefa otomo ọbọñ.
   Mbemiso Ntekim ekesim ufọk ndisian Ete esie ete imọ imokot mbọñ Abana inọ enye nte enye ọkọdọñde imọ ndinam ; mme mbọñ oro ema ekekem ibat ke ukot kiet esa Ambo Eta.
Akpatre ọbọñ emi Ntekim okokotde akasaña ikpat kiet ye enye ọkọwọrọ ke ebiet ọbọñ obio.
Mbọñ obio Abana esikopde ikot Ambo Eta isifiọkke ndime mme ndibiat ini koro mmọ eketimde efiọk ete idige ido esie ndikot mmimọ ibọhọke enyene ata akpan ntak.
Ke ufọt ini emi Ambo Eta eketiede ebet mbọñ obio ndidi ikot esie, enye ama ọdọñ ekekpan mbre iban esie ke esa Akwa Añwan-ima, onyuñ ọnọ uyo ete kpukpru mmọ esọp edisobo ye imọ.
Ndusuk iban esie ema etọñọ nditiñ ete mmimọ idikaha ikot oro ; edi ñkese Okom, Ekpri Añwan-ima, owut mmọ ete utọ ido oro iyehe.
Adaña nte mmọ esuk edude kaña ke esa ndọ ye ke enyiñ iban Ambo Eta, edi itie mmọ ndinam uyo ebe mmọ.
Iban oro ema esọp ekut ye enye enyuñ edaha ọkwọk kwọk eka ndisobo ye ebe mmọ ke ukotkiet esa esie.
   Kpukpru owo ema eda itie mmọ ema enyuñ etie ke ata ndobo ndibet ọbọñ obio oto ke ubet esie ọwọrọ edi.
Kpa ye mme abañ mbiam esie mbita, kpukpru mmọ ema eda itie ke isọñ esien.
Ke akpatre, Ambo Eta ọwọrọ edi, ọsuhọde etetie ke akwa ifum esie ; ọkọm mbọñ ke edisọp emi mmọ ekesọpde eyere ikot esie, onyuñ emen se enye okokotde mmọ abaña ọtọñọ nditiñ nnọ mmọ. ‘
Mbọñ ye mme-ñkpisọñ Abana !
edi ami ndọñ nte ekot mbufo.
Mmeseme ke edidọñ ekot mbufo ke utọ ini emi, koro metim mfiọk nte ndusuk mbufo ema etetọñọ ndiduk idap ke ini emi isuñ mi esimde mbufo.
Edi ñkemeke ndinyaña.
Edi ñkpọ afina mi, ndien mfina mi edi mfina mbufo kpa nte eke mbufo edide okim.
Mmọdo, mbufo edahado enọ mi ke ini emi ndibiatde mbufo ; enyuñ enyene ime ekpañ utọñ ke ikọ emi nyomde ndinim mbufo ke iso.’
   ‘ Etiñ enọ mi kpa ke okoneyo emi ete kpukpru iban mi ke esa ediomi enyuñ ebiere ndiwọrọ mi ndọ ke usenubọk ñkpọñ.
Ikọ emi onyuñ edi akpanikọ, koro nditọwọñ emi ndọñde ekesaña ese ufọk mmọ kiet kiet, efiak editiñ enọ mi ete baba akpan ñkpọ kiet isuhọke do aba.
Ndien ami mfiọkke ntak; akananam mmọ inemeke utọ uduak oro inọ mi.
Mmọdo ami ndọñde edikot mbufo man mbufo etiene mi ekop enyuñ ekut utọ utibe ñkpọ eke etiede ntem.
Ekese ke otu iban emi edi nditọ ye nditọ ete mbufo.
Ke ubọk mbufo ke ñkọbọ mmọ ; mmọdo edi itie mi ndiyak mmọ nsin mbufo ke ubọk ñko, edieke ndọ okurede.
Ke utọ usuñ emi, mbufo eyekeme ndifiọk utit ndọ oro kpa nte emi mbufo ekefiọkde editọñọ mmọ.
Ndibe ndibe uwọrọ ndọ oro inemke mi esit baba esisit.
Ye emi anam ọfiọñ enyọñ itiaita tọñọ nte ñwan mi Obo Atayo ekedibe efehe ye ọkọnọ Ekpe.
Ke ntatua ubiak oro ke isọñ esit mi tutu esim emi, ñkam ndopke kaña ; utọ ikọ enye emi ọtọñọ ntak ọduọ.
Mbọñ Abana !
Mbufo ekuyak mi ñkpa ye idiọk esit mbọk ; etim ebup iban mi emi se nnamde mmọ.’
   ọbọñ Ñkpeti ama adaha ke enyọñ, ke oyom ndibup mbume, Akwa Añwanima ọbiọñọ enye ete, ‘ Amasi mi mbọk, bet kaña esisit.
Mmenyene ekpri ikọ emi nyomde nditiñ mbemiso afo aka iso ke mbume fo.
Ikọ oro Ete nnyịn okopde ke okoneyo emi, edi ami Atai Ifako, Akwa Añwan-ima esie, ntiñ nnọ enye.
ñketiñke nnọ enye nte ikọ mbia ; mma nneñede nsian enye ke ini emi ñketiñde ikọ oro mma, nte nyom enye okot iban esie obup.
Edieke mmọ ekañde, yak enye okot mi ke ntiense.
Edi ke ini emi Ete nnyịn etiñde ikọ emi ọnọ mbufo, enye ikosioho mi ifep, edi abat mi esin ke otu iban esie emi eduakde ndiwọrọ enye ndọ.
Ikọ oro idige akpanikọ nditọ Ete mi.
Mbufo edọñ owo aka ekese ufọk mi, kpukpru ñkpọ mi do, ñkem ibat.
Ami nduakke duak, inyuñ iduhedu mi ke ekikere ndiwọrọ Ete nnyịn ndọ.
Edieke ñkpaduakde, ñkponyuñ nnam nte iban nnyịn eken.
Ke baba ntak kiet, ñkpetiñke ikọ oro nnọ enye.
Mmebeñe idem ndita mbiam kiet ekededi ndiwut nte se ntiñde mi edi ata ofuri akpanikọ.’
   Ke ini emi Atai Ifako ama eketiñ ikọ esie ama, ọbọñ’ ñkpeti adaha ke enyọñ obup iban esa Ambo Eta ete, ‘ Iban Ete nnyịn Idige mbufo emekop se ebe mbufo ye Akwa Añwanima esie etiñde mi enim ke iso nnyịn ?
Mbufo edọhọ didie ?
Enyene uyo naña, man nnyịn ifiọk se ibọrọde.’
   Ke ibuot iban eken kpukpru, Mminika adaha ke enyọñ, ọkpọñ itie esie, asaña ọwọrọ edi ke iso mbọñ, ọtọñọ ikọ esie ete, ‘ Edi ntre nditọ Ete!
Ke esiode Akwa Añwanima ye udiana esie efep, ami nda mi ke ibuot mi ye ke ibuot iban Ambo Eta eken kpukpru nditiñ se nnyenede ke emi.
Se nyomde nditiñ emi edi se nnyịn ibierede ke otu nnyịn ite yak ntiñ.
Nnyịn kiet kiet imebiere ndiwọrọ Ete nnyịn ndọ, iyenyuñ inam ntre ñkpọñ ke usenubọk ibọhọke mkpa mkpa edikpan nnyịn uduak oro.
Edieke ntak odudedu ndinọ, nnyịn ibeñeke idem ndinọ ntak oro ke ebiet emi.
Mmọdo se ededi emi mbufo emekde ndibiere nnọ nnyịn, mbufo eka iso.
Edi ama edi ndifiak ndọ Ete nnyịn, mbufo ekpesesin nnyịn ikwa ke itọñ, nnyịn idinamke oro aba.’
   Ambo Eta ama esien ke ebiet emi enye eketiede.
Uyo ke itọñ akak enye ndisioro.
Enye adaha ke enyọñ, ifọñke enye ke idem, ọtọñọ ntak ọsuhọde etetie.
Ke ini emi Oku Ndem Inyañ okutde mfina ọbọñ obio mmọ, enye okot enye suñ suñ ete, ‘ Amasi!
suhọde esit fo nim kaña mbọk.
Domo ndibọ ke ata esit ime kpukpru ikọ emi editiñde ke ebiet emi mfin, man ududue.
Emi edi ata idiọk ini ọnọ kpukpru nnyịn.
Ndien owo ekededi emi midibeñeke idem ndida ata akamba “ itiat ime ” mmiñ ke esit esie nnyuñ ndomo ndiyọ ini emi, owo oro iditreke nditaba uwem esie.’
Oku Ndem ama etiñ ikọ emi ama ye Ambo Eta, ọwọñọde iso ese Mminika onyuñ aka iso nditiñ ikọ ye enye ete, ‘ Adiaha Okpokpo !
Nnyịn imokop se mbufo ebọrọde ke abaña ikọ ndọ mbufo ye Ete nnyịn.
Ikọ enye emi ọsọñ e !
Ndien mme owo efen odu mi emi ebeñede idem ndinyik mbufo ndidọ Ete nnyịn, ami ikpọñ mbeñeke ; ye eti ntak.
ñwan ama atatañ ñkpọ esie ke ufọk ebe esie, ima akpa ke esit esie okure fap fap ye owo oro.
Edi nyom nditi mbufo ñkpọ kiet ke abaña ido ye mbet emi ọbọpde ndọ Abana.
Mbemiso mbufo ewọrọ Ete nnyịn ndọ, ana mbufo kiet kiet eta mbiam idaha emi ke iso nnyịn kpukpru ndiwut ete mbufo imaña owo inyuñ isiñke efibe ke ofuri ini emi mbufo ekedude ke esa ye ,ke enyiñ ibanEte nnyịn.
Ndien mme mbufo emebeñe idem ndinam ntre ? ’
   Mminika ama ọbọrọ ete mmimọ ibeñeke utọ idem oro. ‘
Mbufo ekpememen mbiam oro enuk esin nnyịn ke inua, nnyịn iditaha enye ke isañ emi, Edieke etiñde ebaña ikọ efibe, ana nte nnyịn isio nnyịn iditreke ndisio.
Edi nnyịn iditaha aba mbiam.
Ikọ uta mbiam oro eyedi ikọ eset.
Ini oro ama ebe.
Mbemiso nnyịn idaha idi ndọ emi, nnyịn ikataha baba mbiam kiet.
Ndien ntak edita mbiam ke ini uwọrọ ndọ edi ke nso ?
Se idaduak nditibe ke obio Abana emi mfin, yak etibe.
Ndomo owo kiet ke otu nnyịn iditaha mbiam mfin.’
   Idem ama akpa kpukpru owo emi ekekopde ikọ emi ke inua Mminika ata akpasara añwan emi Ambo Eta ọkọdọde.
ọbọñ ñkpeti añwana ndime ikemeke; uyo ọbọhọ enye ke itọñ, enye ọfiọri ata akamba ñkpo ete, ‘ Ete mi, Mfọñ Oti, ke obio Ekpe e!
Iban emi ewot isọñ !
Akpa ñkut ñkpọ ñkut ñkpọ ; nte ekpọk eyịrede isim iba, nte eku amiade ndido !
Oro ke mbufo edọhọ ete ke iwa eyefọn usuñ ?
Idige utibe ikọ edi emi ?
ñkọñkọ abak urua ; mfi ọsọbọ.
Se ñkọñkọ !
Se mfi!
Se se ikpata isip inim udañ ete ke imakpa inọ uyuhọ !
Ikut iyọhọke akpan, atiai ukot.
Eti ọfọñ isioroke uyo ke ekebe, isọdọhọ ete se imọ mi!
Ete nnyịn!
Duọk okuo odudu.
ñwan oyom esien, yak nọ ; ke ini ke ini ediyoyom esa.
Nso ke ededi ?
Ewura kiet ye ñkpọhọde!
Eyom se eyom, eyom ikọñ ekara.
Edet adaha, edet adak.
Eben ekebebre edisim mkparawa ye ekpat ke itọñ.
Iso idige ebe aka ; edem inyuñ idige ekpere atak.
Abasi iyakke enañ aman iba.
Ubọk ọbọp edip, ọbọp edip ; mibọpke ọSọñọ ! ’
   ọbọñ ñkpeti ke kpukpru ñke esie akañwana ndiwut ete iban Ambo Eta edue ke edibem iso nyom uwọrọ ndọ.
Mmọ ekpenyene ndibet tutu akam edi ebe mmọ osioño mmọ.
Ke oro ebede, mme ndusuk ñke esie eken ekedi ñke idọñ esit ọnọ ọbọñ obio.
Kpukpru mbọñ eken kiet kiet ema edaha ke enyọñ etiñ ikọ esua edinam iban Ambo Eta enọ mmọ.
Ndien nte owo kiet etiñde ikọ esie ama, ọsuhọde etetie, iban AmboEta eyomo enye nte inọ ; efut enye nte urua; ke esesioño ndiọi ikọ ke inua oburobut.
   Kiet ke otu mbọñ iba emi mikesioroke uyo kaña ke ofuri ini emi ekedi ọbọñ Isemin Esukwa ọbọñ emi edide akpan isuñ utom ọbọñ obio ye etiñ ikọ obio.
Isidige ido Isemin ndisọsọp mbọrọ ikọ ke itie ikpe mme ndibup mbume ekikak ekikak.
Edi akpa ifet emi enye esidahade ke enyọñ ọtọñọ nditiñ ikọ, kpukpru mme andikop isitreke ndikpañ utọñ nnọ enye.
Ntre ke okonyuñ edi ke isañ emi.
Ke ini emi enye ama okokop kpukpru ikọ iban emi ama, onyuñ ọfiọk isọñ iyaresit mmọ, enye ama adaha ke enyọñ ọtọñọ ndinọ uyo esie.
Emi edi ndusuk se enye eketiñde ke okoneyo usen oro. ‘
Ete nnyịn ye mbọñ obio Abana !
Iban Ete!
Mbọk edieke se nyomde nditiñ idaha emi edidiọkde ke utọñ mbufo, mmebeñe mbufo nditop idiọk ikọ nduọk, edi ekuduọk anditiñ.
Nte ami ñwanade ndikop ikọ emi, ami ñkwe baba ndudue kiet nnọ iso ye edem.
Iban Ete nnyịn iduehe ke baba usuñ kiet.
Ediwọrọ emi mmọ eduakde ndiwọrọ ọbọñ obio ndọ, mmọ inamke ke idiọk esit.
Akam edi akamba ima ye mbọm emi mmọ enyenede enọ ebe mmọ edi ntak.
Kpukpru mmọ mi edọ ọbọñ ebigi ekem nte mmọ ekpemande nditọ iba iba, ita ita enọ enye.
Edi ke ata ndiọk iso, oro ndomo kiet iduhe.
Idaha emi, nnuk ebot eyese edem, isehe aba iso.
Amana do, Ete nnyịn ọtọñọ ndisọñ mbe idaha ubon eyen.
Ndien eyeyom ndinam utọ ñkpọ eketiede ntre didie ?
Eto akpa ayak oduñ, koro oduñ edide uku eto.
Anie oyom ndisuhọ nte uku Ambo Eta kpa nte enye ọkọsuhọde ke uku Ete esie Eta Okim ? ’
   ‘ Kọdọñ iban emi, kpa nte eihi ọdọñde kpukpru nnyịn emi idude mi kpa ye ofuri obio Abana nde, nte Ete nnyịn okpobonde ekpedi mkpasip eyen kiet.
Ndien sia iban emi baba kiet mikemeke ndiman eyen nnọ enye, mbufo ikwe ete odot mmọ ndikpọñ ifet ye ufañ nnọ itop iban efen ndiduk esa ndọ Ete nnyịn ñkodomo ifet mmọ ñko nse ?
Ndien nso idi akwa ndudue emi mmọ eduede do ? ’
   ‘ Ete nnyịn ñko iduehe ke edibiọñọ emi enye ọbiọñọde iban emi ndiwọrọ ke esa ndọ esie.
Nte enye osiode esit esie ama obio emi, kpa ntre ke enye anam ye iban esie.
Sia mmọ mimañke nditọ inọ enye, enye akabade ada mmọ idaha emi nte nditọ esie.
Ndien anie akam ebin nditọ esie ke ufọk osioño ọduọk ke añwa ?
ñkukure ekpri ndudue Ete imyịn emi ñkutde do edi ido edinọ iban esie mbiam ekikak ekikak.
Edi kpa ye oro, Ete nnyịn anam ke ntak ima emi enye amade mmọ, koro ima itreke ufup.
Edi ndusuk mbiam edi ata idiọk editibe ke idibi owo emi ọkọbọde ndita mmọ.
Anie ọfiọk mme ikam idige ekikak uta mbiam emi akpan iban Ete nnyịn ndiman nditọ nnọ enye ? ’
    ‘Se ñkpamade ndinim ke iso mbufo ye ke iso Ete nnyịn ke emi nte ebeñe edi yak Ete nnyịn osuk ubọk ke edinọ iban esie mbiam.
Yak ido edinọ mbiam emi etre kaña ofuri ofuri, nnyịn ikama enyịn ise nte ñkpọ editiede.
Idige edita mbiam ke ifik ke ifik edi ata ima, ofori ndọ.
Mmọdo mbeñe Ete nriyịn ndidahado nnọ kpukpru iban esie ke se mmọ enamde mi mfin ye ke ido usọñ enyịn ye emiom mmọ.
Mmonyuñ mbeñe iban Ete nnyịn ndifiak edem ini kiet nnyọñ ke esa ndọ mmọ.
Iban ọbọñ edi mbọñ.
Kpukpru nditọ iban ke Abana ese mbufo, ekpebe mbufo.
Ndien nso ukpep ñkpọ ke mbufo edinọ mmọ edieke mbufo ewọrọde ekpọñ itie uku emi mbufo enyenede nte iban ọbọñ obio ? ’
    ‘ Ntọñọ ntak mbeñe mbufo mbọñ Abana ndiyom eti eyen añwan kiet mmen nnọ ọbọñ obio ke ndọ man enye aka akada itie Obo Atayo, kpukpru nnyịn imọfiọk ibaña akamba unan emi eyen añwan oro ọkpọñde ke esit Ete nnyịn oto ke ntak itọk esie ye ọkọnọ Ekpe Otu.
Ndien edieke mbufo ekpe-bupde mi ete, “ Ewe eyen añwan ke afo emek ndibup nnọ Ete nnyịn ? ”
ami mkpesọp inua mbọrọ nte Ekanem Ete, adiaha ọbọñ Abasi Abasi, ñwan eyen nnyịn Abasi Ekpenyọñ emi ke emi miduhe aba.
Idaha emi, Ekanem ke-atua ndobo ebe esie inyimeke ndikop ndọñ esit; Ete nnyịn ke atua ñwan esie kpa ntre.
Nso inam mbọñ Abana mikemeke ndidọñ owo iba emi esit ke edimen mmọ ndien ọtọ kiet nte ñwan ye ebe ?
Ete nnyịn !
afo ese didie ke ikọ oro ?
ñkpisọñ Abana !
mbufo ikwe ye ami ke ikọ oro ?
Iban Ete !
Ke mbebet uyo mbufo ke se ntiñde idaha emi.’
   Edieke ekpetopde abiaobon eduọk ke isọñ ke ini emi ọbọñ Isemin eketiñde ikọ emi, owo ikpetreke ndikop ; ọnọ nte ukotkiet esa Ambo Eta akasañade odobo.
Ikọ Isemin ama enem ke utọñ kpukpru mmọ emi ekedude do nte emi eti udia enemde owo ke inua.
ọbọñ Oku Ndem Inyañ ama adaha ke enyọñ asaña aka, ọnọ enye ubọk, onyuñ ọkọm enye ete, ‘ Da !
Sọsọñ o !
Itọñ uwem ọsọñ fi.
Abana ema etim ekere ke ini emi mmọ ekemekde fi nte etubom ekpe ikpe obio.
Mbọk, men ñkpọ kpa ke ubọk oro tutu esim ini emi obio emi edineñerede ina?
Ambo Eta ama ọkọm enye ete, ‘ Iñ, da!
nso ke ami ndifaña do ?
Idaha emi ami ntie nte ebot; nse mbufo mme ọsọi abia ubọk.
Ndi ọbọñ obio ke akpanikọ ; edi nso ke ami ñkeme ndinam ke mbufo ntem miduhe ndinọ mi uñwam ?
Mmadara ke ikọ fo kpukpru, mmonyuñ mbeñe idem ndida Ekanem Ete nte ñwan mi kiet.’
   ọbọñ Abasi Abasi ama adaha ke enyọñ ọkọm enye ete, ‘ Da mkpana—uruk !
Sọsọñ o !
Ikọ fo enem enyene uwem e !
Ami nsuaha ndiyak adiaha mi nnọ ọbọñ obio ke ndọ, edi idige ami ikpọñ nnyene enye.
Yak nda uyo nsim ufọk o !
Mmenim nte mfaña ididuhe ke ñkañ baba kiet.’
Akwa Añwan ima ama okọm enye ete ‘ Sọsọñ o !
Nyedara Ekanem nte ñwan nnyịn kiet nnyuñ mbuana Ete nnyịn ye enye ke inemesit.
Nyedi eka nnọ enye ke ufọk ndọ, koro Ekanem edide eti uduot eyen.
Ama odudu mi ke ekikere ndineme ye Ete nnyịn ndibup enye ke ini emi ebe esie mikeduhe aba.
Edi ñkebet nte enam ikpo Abasi Ekpenyọñ ofuri ofuri okure.
Iban Ambo Eta eken kiet kiet ama asaña okowuk ubọk ke isọñ ọnọ ebe esie onyuñ atua ata ñkpọfiọk ke se enye aka-namde.
Kpukpru mmọ ema ebeñe ọbọñ Abasi Abasi ete enye ọsọp aka akanam idem ọsọñ Ekanem Ete, man okposio enye ọsọk mmimọ ke esa koro, “ Okut-ama iditreke ndidamfọniso ye isek nduk ndi ke esa iban Ambo Eta ọbọñ obio Abana ”.’
   Ke nde emi ke ñkoñ enem-uyo okosio ikwọ efen ọkwọ ete:          ñkpọñke ima Ambo Eta, nam nyok—(abiaña) Ambo Eta !
Ebe nti iban !
          Ata ediye eden owo !
          Akparawa ọbọñ obio nnyịn !
          ñkpọñke ima Etete, nam nyok.
Iban Ambo Eta ema enyime ikwọ emi edem iba.
Obufa mbre efen asiaha.
Mme mbọñ obio kpa ye Ambo Eta ke idem esie etiene ebuana ke mbre emi, ekwọ, enek, eñwọñ ñkpọ tutu eyo esiere esim mmọ do.
EKANEM ABASIAkani ñkpọ edi ñkpọ idem owo ;Obufa ñkpọ edi ñkpọ inemesit.
   Eka ye ete Ekanem isiduọkke ifet ndinọ eyen mmọ item ke itie ukut esie koro mmọ ekesuk edude ke uyọhọ idorenyịn ete, nte edisọsọñ itre, Ekanem iditreke ndinyene ebe ye ufọk udọ. ‘
ñkeñe iyakke ñkeñe abak urua.’
Kiet ke otu ini item emi ekedi ke usen emi ọbọñ Ambo Eta ọkọnọde mmin ekọm ọsọk Obọñ Abasi Abasi ke edinyime ndiyak Ekanem adiaha esie, nnọ enye ke ndọ.
   Ata ediwak mkparawa ye mme mbọñ ñko ke obio Abana ye ke mme ñkan ñkuk esie, ke ini emi mmọ ema ekekop ete Abasi Ekpenyọñ iduhe aba, ema esaña etiene Ekanem Abasi enyuñ ebup enye ndọ.
Enye ikenyimeke ndidọ mmọ baba owo kiet.
Ndusuk mmọ ema eye ọkpọ iso edi edehe ido.
Ndusuk ekedi ata nditọ isọñ ke emana, edi ke edu uwem, mmọ ekebiet ifin ikọt.
Ndusuk mmọ eken ema enyene ukeme kpa nte Abasi Ekpenyọñ, edi mmọ ekedi ata ubuene ke nti ido.
Ndien nte Ekanem ọkọnyọnyuñọ okut mme ndo emi ke otu mme mbufa ebe emi ekebupde enye, esit esie ama afiak eketi akpa ebe esie emi akadade uyai ọkpọ iso ye uyai ido ye inyene okuk ye eti emana ye uko adian kpukpru ọtọ kiet ada abana uwem esie.
Nte enye eteti mme ñkpọ emi, enye atua, ofiori okot Abasi Ekpenyọñ, ete :              Abasi eyen Ete Odusu !
              Dida mi nyọñ o !
              Man ami ntie ye afo.
              Nyesaña ye afo nsim ekpo ; Man ami ntie ye afo.
Mbiet fo ke obio, iduhe mi;              Man ami ntie ye afo Ndidọhọ kiet, nyewọrọ iduñ, Man ami ntie ye afo.
   Utọ eyet emi ama aka iso ke ediwak nsio nsio usen ye ọfiọñ tutu ọbọñ Abasi ye ñwan esie ema etọñọ ndikere ete adiaha mmimọ idikemeke ndidọ aba baba owo kiet efen ke ewem emi; edi eyeda iduọ esit mkpa Abasi Ekpenyọñ akpa etiene enye ke ekpo.
Ekedi ata ñkpọ mkpa idem ọnọ mmọ ke usen emi Ekanem okonyimede ete imọ iyọdọ Ambo Eta.
Ke ini emi ọbọñ emi okonyuñ ọnọde mmin ekọm esọk ete esie, Ekanem ama onyime ete Ete esie ọñwọñ, imọ iyọdọ.
ñkpọ emi okosuk afafina Abasi Abasi ke ekikere.
Enye ekese ete adiaha esie okonyime ndọ oro ke ebetọ ; enye onyuñ akaka ufọk Ambo Eta, enye ididaha ata esit ima itie ye enye; mmọdo ndọ oro iditreke ndisọp mbiara.
Ke ntak emi, ke ini emi ufọk ye nditọ ete Abasi Abasi ye ikọt Ambo Eta etiede ke itie uñwọñ mmin ñkpọ ndọ Ekanem, ete esie ada ifet oro okot enye osio owuk ke ufọt mmọ, aka iso ndinọ enye item ke abaña ima ye uwem ke ufọk ndọ.
Emi edi ndusuk ikọ emi ọbọñ Abasi Abasi eketiñde ye adiaha esie ke usen oro:   ‘ Adiaha Abasi Atiata!
Wọrọ da mi, man ami nneme ekpri nneme ye afo ke iso kpukpru nditọ ete mi, emi etetie mi.
Ke ini emi ebede, ami nsinọnọ fi nsio nsio item ke abaña ima emi ñwan odotde ndinyene nnọ ebe esie ye uwem emi enye enyenede ndidu ye enye ke ufọk ndọ.
Ndien mfiọkke mme afo emefre mme item oro ofuri ofuri.
Mmọdo ami nyomde nditi fi ndusuk mmọ idaha emi, koro ọfiọñ ekpo ayak ubak.
Usen iwakke aba, afo ọmọñ edika ke ebiet emi afo edidade mme item oro odu uwem edieke afo edimade ndinim mmọ.
Ke esa ndọ ọbọñ Ambo Eta, afo udukwe mi mme eka fo aba, ndusuk ini ke ofuri ofuri ọfiọñ ita mme inañ.
Nnyịn ididuhe aba ye afo ọtọ kiet ndinọ fi item.
Mmọdo, domo ndikpañ utọñ, ntim ñkop se nyomde nditiñ nnọ fi idaha emi.
Ama okop ama, domo nditi.’
   ‘ Ndọ edi akamba uñwọñọ emi ukpọñ iba enamde, kiet ye eken.
Eden owo anam ọnọ ñwan ; ñwan onyuñ anam ọnọ eden owo.
Ke ndọ oro, eden owo emek ñwan oro osio ke otu iban eken kpukpru; ñwan onyuñ emek eden owo oro osio ke otu kpukpru iden owo eken; ndien mmọ ebiere enyuñ enyime ndiyak idem mmọ ofuri ofuri nnọ kiet eken nte baba ndiọk iso mme ukut, mme afanikọñ uwem emi midikemeke ndidianade mmọ.
Edi ata ima adian ñwan ye eden owo ke ndọ.
Ndọ oyom ima ke iso ye ke edem, ndien enye ekeme ndikọri, mbigi uwem nnyuñ nnem.
Uwak inyene ye ikpọ itie ikpọñ ikpọñ ikemke ke ndọ.
Ke ubọk kiet, ndọ akama ine-mesit, uforo, nsọñ idem uwem, uyai, ye emem; ke ubọk eken, ndọ akama ukut ye afanikọñ ye nnan-enyịn ye idiọk esit ye udọñọ ye mkpa.
Ndọ edi eti ñkpọ ndusuk ini; ata idiọk ñkpọ ndusuk ini efen.’
   ‘ Kpukpru ndọ esiaha ke ima, enyuñ etre ke ima.
Ndọ eke minyeneke ima ke esit ikemeke ndibigi inyuñ iwọrọke usuñ.
Ima ọdiọñ ndọ onyuñ ọkọk kpukpru udọñọ ndọ ; kpa ima 56‘ Ekanem Okut-ama !
Adiaha-iso Atiata! ’
enim ndọ uwem onyuñ anam enye ekeme ndiñwum mfri uwak uwak.’
   ‘ Ndọ enyene mbet ekese.
Ndikemeke ndibat kpukpru mmọ nnọ fi ke ekoneyo emi; edi domo ndikpeme ñkpri mbet ifañ emi kaña.
Nte afo edibigide ke ufọk ndọ, afo eyefiọk mme mmọ eken, onyuñ ekpeme mmọ.
Kubuk ibuk.
Ndọ asasua mfat ubọk.
Bem iso yom inemesit ebe fo kpukpru ini ndien ufọn ye inemesit fo eyesaña oduk etiene fi.
Kusua se ebe fo amade, yak esit ima mbufo edi kiet, sia mbufo edide kiet.
Tie obufa obufa, uku uku, ke enyịn ebe fo, man enye ekpekeme ndima fi mbigi.
Kunyuñọ ebe fo ke unana ntak.
Edieke enye anamde idiọk ñkpọ ke ndibe, ke edikem ini idiọk oro eyeyarade.
Akananam idiọk ñkpọ idibeke ke nsi nsi.
Kuyak baba ido kiet emehe fi, mme edidia, mme edita, mme ediñwọñ ñkpọ, mme oruk inemesit obukidem kiet eke ededi.
ñkpọ efen isọpke ibọ ñwan ukpono esie nte idiọk ido kiet emi enye ayakde ọbọhọ emehe enye.
Kpep ndiyọ ndọ ke ata esit ime, ndien ndọ iditreke ndiyọ fi.’
   ‘ Mkpasip ñkpọ kiet kpọt ekeme onyuñ awak ndibiat oruk ndọ kiet ekededi.
Enyiñ ñkpọ oro ekere “ unana,” nsio nsio oruk unana.
Unana ima, unana okuk, unana nsọñidem ye uyai, unana eyen, unana ifiọk ye asian, unana odudu ye uko, unana nti ye ndiye ido—ime, nsuk ibuot, ukpono, mfara idem, esit ekọm.
Ndọ ekededi emi ebuenede ke mme ñkpọ emi ikemeke ndibigi uwem.
Mmọdo, mbọk eyen mi, ama oduk ufọk ndọ, sin ibuot, sin itọñ, yom mme ñkpọ emi kiet kiet nyuñ nyene mmọ ; eke enyenede, domo ndinyene ediwak nyuñ sọñọ mum kama.
Kutie ifu ke ufọk ebe fo.
Nam utom kpukpru ini.
Ufọk ndọ edi itie ọkpọsọñ utom.’
   Ke ini emi ọbọñ Abasi Abasi ama eketiñ ikọ emi ama, mme mmọ emi ekedude do ye enye ema ekọm enye ke nti item emi enye ọnọde eyen esie, enyuñ etiñ mbio mbio ikọ efen ndisọñọ se enye eketiñde.
Kiet ke otu mme mmọ emi eketiñde ikọ emi ekedi Akpan nnyịn ọfiọñ Ambo Eta, koro enye ama odu do, enye okonyuñ edi ibuot ke otu mme mmọ emi ekedade ñkpọ ekọm esọk ọbọñ Abasi Abasi.
Akpan nnyịn ọfiọñ ama odomo ndisaña mme ñkani iban ete esie Ambo Eta mbia ke okoneyo usen oro.
Ke ikọ.esie enye odomo ndiyarade ntak emi Atai Ifako ekenyenede itie Akwa Añwan-ima ke ufọk ndọ Ambo Eta. ‘
Eyen mi, itoho ke uyai ọkpọ' iso, koro Atai iyehe nte Mmọñyọ.
Itoho ke mbem-ntie ñko ; koro Mminika edi akpasarara añwan ete mi.
Nsehe nte oto ke asian ñko, koro ñkwe kaña ñwan ke obio emi emi asiande nte ñkọñ—ke ikọ inua, ke edikwọ ikwọ, ke unek ye ke edinam ñkpọ ke ufọk nte ñwan, ke enye akam ọmade ndinam.
ñkukure se Atai akadade akan kpukpru mmọ edi mbukpek.’
   ‘ Ndomo baba ñkpọ kiet efen emi obokde ima nte mbu-kpek ke ufọk ndọ iduhe.
Mbukpek ke iso, mbukpek ke edem.
ñwan ekpek, ebe ekpek, mme eka ye ete etiene ekpek.
Ekwọñ ọdọhọ ete imọ ida nnem-inua idọk ñkara.
Ndibe odudu Atai Ifako ke esa ete mi edi utom ye ọkpọsọñ nnem-inua.
Ndien edi oro ke ekot mbukpek.
Mbukpek edi ibọk ima, ata eti ibọk ima, emi mifiọkke ndiwowot ebe, edi akam onimde nim enye uwem.
Mbukpek edi adan eye iso ñkpọ, inuñ enem owo inua ye atabasi eniñe mmọñ efere.
Eyen mi, mufiọkke, tọñọ kpa ke okoneyo emi ndikpep nte ekpekde eden owo.
Ama ododuk esa ndọ ebe fo, tọñọ ndikpep nnyuñ mfiọk edu uwem esie; ndien domo ndinam kpukpru ñkpọ esie nsin ke nde.
Ntiñke koro enye edide ete mi, Ambo Eta edi ata eti owo, ata eti ebe.’
   Eyo ama ọtọñọ ndisọñ ke ini emi Akpan nnyịn ọfiọñ ekesimde utit nneme ye item esie.
Mmọdo, mmọ ema eñwọñ ekpri mmin emi ọkọsuhọde, ekọm ọbọñ Abasi Abasi unyọñ enyuñ esuana enyọñọ ufọk mmọ kiet kiet.
Ofuri okoneyo usen oro Ekanem Abasi ikedehe idap ima enyịn.
Enye ede ede, edige edemede; ana suñ añwana ndikere mbaña obufa uwem emi enye edikade ikodu ke esa ndọ ọbọñ Ambo Eta ye nsio nsio ikọ item emi enye okokopde ke mbubreyo emi ebede.
Ke akpatre, enye asiama, ọsuhọde uyo etiñ suñ suñ ete : ‘ lyi i !
nso ibehe eyen Abasi Atiata do ?
Esine ọbọñ Ambo Eta ke ubọk ’:         ‘ Udọ etim edu, ntim esit ima ;          Udọ abiat edu, mbiat esit okim,          Koro idige owo nte ami esibiat esit ima.’
   Ke ntak ọkpọsọñ mfuhọ ye ndot ndot mmọñ eyet emi Ekanem Abasi akatuade ebe esie ke nso nso ini oro Abasi Ekpenyọñ okosopde ke mmọñ, idem Ekanem ama ọsuhọde eti eti.
Edi tọñọ nte Ambo Eta okobup enye ndọ, enye onyuñ enyime, idem esie ama ọtọñọ ndiset mfiak ndi.
Ekanem ọtọñọ ndidia ñkpọ ke inemesit, iso esie onyuñ ọtọñọ nditara.
Imam emi enye eketrede ndisak, eyedi owo inukke nuk Ekanem, enye ọduọ, asak, okpohode, akpan akpan ke ini emi ọbọñ Ambo Eta odude do ndinam mbubru ye enye; koro ọbọñ obio Abana esikpokpon mbuburu ke idem esie eti eti; ama onyuñ ọfiọk se ekotde ‘ Mfenda ’ nte inua owo mike-meke nditiñ.
Ekanem esifuhọ nte edifọfuhọ, esibọp iso nte edibọbọp, akpa ifet emi Ambo Eta edigide ikpat ke enyịn usuñ ufọk eka esie kpukpru iyaresit esifehe ọkpọñ enye.
Ke ntakemi, usen eke ọbọñ Ambo Eta esitrede ndika ñkese Ekanem, enye esinyene ndidọdọñ ekebup ntak, onyuñ ọnọ uyo ete ekot enye enọ imọ ibọhọke esidọhọ ete idem Ambo Eta isọñke.
   Usen kiet ke ini emi Ambo Eta akakade ndise Ekanem ke ufọk ñkuhọ, enye ama obup enye ete, ‘ Mmọñọ afo okot mi didie ke enyiñ ima Ekanem Ete ? ’
Ekanem ama ọbọrọ enye ete, ‘ Amasi mi mbọk mfiọkke O’ Afo oyom mi ñkot fi didie ? ’
Ambo Eta ọkọbọrọ enye ete, ‘ Hau’ Nneneñ !
Nso ikọ ke afo etiñ oro, Owo ananam ufan ikereke enyiñ ; ndien ededa nso ñkpọ ediọñọ ima ?
Utom enye oro idige ami nnyene; esit ima esiteme owo.’
Ekanem ama asak, aka iso nditiñ nyịre ete imọ ifiọkke ; idige koro imọ mimaña enye, edi imọ ifiọkke uto nditiñ.
Edi Ambo Eta ikenyimeke ndinim ikọ oro ke akpanikọ, koro enye ama etim ọfiọk ekpuk eke Ekanem okotode—ekpuk mme etiñ uto ye mme akwa ikwọ.
Mmọdo Ambo Eta ayat esit, etim idem ndiwọrọ nnyọñ ete Ekanem esuene imọ.
Ekanem eyịre enye ke ọfọñ, ekpe enye ubọk ete enye etetie kaña, imọ ikere se ikpekotde enye.
   Ambo Eta ikakam itiehetie kaña ima, Ekanem ọtọñọ ndiñwana uto ke inua net emi owo añwañade mmọñ ke abañ, ete:          Ntiene ido ufan mi, ñkere enyiñ ekese ;          Nte emi mma ndikereke aba, Mfehe edikot mi ‘ okpon inua ikọ ’ Ekpọñ oro ete, ‘ Idiọk ñkeñ inua ! ’
          Ami ndi okim ekpri eyenọwọñ Kaña ke esit ufọk Nne eka mi, Mfiọkke ọfiọk ñkpọ ndomo kiet, Tutu ñkpọfiọkde ifiọk ukere enyiñ.
          Edi Udọ osuk anam ñkpọ uwọrọ etop ;          Osuk eyịre ñkekere imọ, Ete, ñkere edinem enyiñ ndian imọ Ntre ami mmọñ ñkere Udọ mi.
         Ofo ñkpe !
mme-ekune ikpa-ọfoñ Utọñ ọfoñ itiaita, ọfoñ inañ ‘ Ofo ’ ada ọkwọk efe usọrọ ñka Efe usọrọ ñka nditọ Abana.
         Ofo ñkpe adahade isañ, Mkparawa ebuñọ nte Ifiañ ; Utọñ ọfọñ ọkwọk ke isọñ, Ofut okpoho etibi owo enyịn.
         Mbufo edọhọde ete Ofo ñkpe ke eye, Emekut Ufan oro ke enyịn ?
         Ambo Eta ebiet owo Usuk, Ke ini emi enye adahad’ isañ.
         Udọ !
omodot mi nte itọñ odot eme ; Ami mmodot fi nte ñwọ odot ekọmọ.
Itọñ okpoho okpoho nte ededom etuak ; Iso mfit mfit nte oto obio Idem.
        Ima ke odot nnyịn nte ikododiomi inim, Mme ‘ Ama-ekesine ’ ke-ebiat esit mmọ ; K’etiñ edem edem ndibiat Arit Eyen Nte etiñ ekem ini, eyenyuñ edop uyo.
   ọbọñ Ambo Eta, ke ini emi enye ama okokop enyiñ esie emi ama, enyime ke ibuot ete ‘ ọsọñọ, okim edi oro.
Eyen ananam didie amana ke ufọk ọniọñ, edi nditeñ ada enye iduñ ?
Ikemeke ndidi ntre.
Mma ntim mfiọk nte enyiñ mi do, edinem enyiñ ñko, mmọdo ami ñkeyịrede mbup.
Ekanem Ete !
Sọsọñọ o!
sọp nọ enyiñ oro esọk “ ñkoñ—Enem— Uyo ” añwan mi, man enye akpada okot mi ke Ekọmbi, ke usen emi afo ediwọrọde ñkuhọ ke ebiet mi.
Nyewut fi ke usen oro nte ami ndi owo asian ke akpanikọ kpa nte afo ekerede mi ke enyiñ emi.’
NDITọ IDEM MMọñ                Owo ama ufan ọnọ ufan ñkpọ ; Nso enọ ufan itie nte eyen ?
   Ke edikem ini, ema esio Ekanem Abasi ñkuhọ ke edem ete esie ye ke edem ọbọñ Ambo Eta ebe esie.
Ekedi ata akamba ini usọrọ ke obio Abana.
ọbọñ Abasi Abasi esin mbre kpukpru usen ke ofuri ofuri usen efutekiet.
Enyịn esin se esede ; inua onyuñ esin se adiade.
Ndita ye mbuñwọñi ewak tutu efek kpukpru owo.
Mme akwa ikwọ ke Abana ekwọ tutu uyo ekpere ndisire mmọ ke itọñ, ifiọkke aba se mmọ ekpekwọde efen.
Mme enek unek enek tutu etọñọ ndikop ubiak ke aba edem mmọ.
Itop ñka inañ etetak ke añwa ndinam utom editotop ikañ ke usenubọk ye ke uwemeyo ye ke okoneyo, tutu odudu ekim ye itiat ikañ emi mmọ etopde esibe nnyan etak eyop itiaba ebon ke isọñ.
   Kpukpru se ekedade etuak Ekanem ndom ọkọwọrọ owo duopeba, iban itiokiet ye iden owo itiokiet ñko ; ekebe okuk edip ye duop ; ekebe ọfọñ edip ye inañ, kpukpru mmọ ọfọñ ọkọyọyọhọ ke inua tuaituai; ubom ita ye ekese udeñ ndida ñwat mmọ ; ikpa iñwañ itiaba emi ema eketọ udia ke esit eyọhọ enyuñ enam akpa mbiet esio efep, ye ise abia ye ise ebige ye kpukpru oruk ñkpọ nduñ ufọk, ndusuk iba iba; ndusuk ita ita.
Akayak esisit, owo ikpekemeke aba ndibat mme ufene emi ekenọde Ekanem ke ini oro, tọñọde ke unen tutu esim akamba unam nte enañ.
Mmọ ekebiet mbio ke esa Ete esie.
Ntem ke Ekanem okodu ke ata akwa eduek ke ini emi ekedade enye eka ndiyak ke esa ebe esie, ọbọñ Ambo Eta Okim.
Nditọ ubuene eda ese inyene Ekanem ekpaña ‘ Nsa ’ enyuñ esuñi emana ye akaña mmọ kiet kiet ete, ‘ Sai !
Uwa mi ikatiaba mmanake ke ufọk ubuene aba, edieke owo ọtọñọde ntak edi emana.’
   Edi mfọn iso Ekanem iketreke ke ini uwọrọ ñkuhọ esie ikpọñ ikpọñ.
Edi kpa ke idem esa ndọ Ambo Eta, Ekanem Abasi ekedi eyen ima ọnọ kpukpru owo do.
ọbọñ Ambo Eta ebe esie ekenim enye nte akwa ukutiso; onyuñ ama enye nte edita iyak.
Atai Ifako, Akwa Añwanima Ambo Eta, ama enye kpa nte enye akpamade eyen emi enye amande ke idibi esie.
Mme iban ufip eken ema enye nte ñkpọ eke enye ekedide eyen eka mmọ kiet kiet.
Ke ñkpọ nte ọfiọñ ita tọñọ nte Ekanem okoduk esa ndọ, enye imeñke ifiet ikwọk isọñ, idorike abañ ke ibuot ika mmọñ, ikaha iñwañ mme urua, idukke otuñikañ nditem baba ñkpọ kiet nnọ ebe esie mme idem esie.
Edi mfin, ñwan kiet etem udia, okot enye ; mmọ etie ntre edia ; ñkpọñ, ñwan efen etem, onyuñ anam ntre ye enye.
Ndusuk usen, esiwọrọ iban Ambo Eta ke unyaña ye ke utọk, owo emi enyenede nditem udia nnọ Ekanem ke usen oro.
ñkukure utom Ekanem ke esa ndọ ekedi eyo esiere, enye atañ idet, eyere mmọñ, ọkpuhọ ọfọñ, adia ñkpọ, ọsuhọde anana, ede idap, edemede, ọtọñọ ntak eyet iso, afiak adia ñkpọ efen, ebre mbre enem idem esie esit ke kpukpru usuñ kpa nte enye esinamde ke ini emi enye okodude ke ufọk ñkuhọ.
   Akpatre edinem enyiñ ima emi iban esa Ambo Eta eke-fiọkde, edi oro ke mmọ ekeda ekot ediye añwan emi.
Ndusuk owo ekekot enye ‘ Nnenañ ’ ; ndusuk eken ekot enye, ‘ Eka-nem Ete ! ’
ndusuk eken ekot enye ‘ Okut-ama ! ’ ‘
Owot-uyai! ’ ‘
ñkpọ-iseri Ete nnyịn ! ’ ‘
Adiaha Abasi Atiata ! ’ ‘
Arit eyen ! ’
ntre ntre.
Ekanem ñko ama odot kpukpru ukpono ye ima emi ekenọde enye ke ebiet emi.
Enye ke idem esie ekedi eyen añwan emi ekenyenede ọkpọsọñ etabi ye eduri ye ukpono ye ntara ido ye kpukpru owo.
Edi mme ido esie emi ke enye akada omum esit kpukpru owo emi ekediọñọde enye.
Utọk iban ufip emi esiwakde ndidu ke esa ndọ, ke ntak Ekanem, ama etre ofuri ofuri 'ke ebiet ọbọñ Ambo Eta.
ñwan ekededi emi okoyomde ndimenede uyo ke enyọñ ntiñ ikọ iyaresit mme utọk, akpa ifet emi enye okutde Ekanem Ete nte asañade ko edi, ekenyene ndikibi inua ini kiet.
Ntem ke eyen añwan emi akada ndiye ido esie ọkpuhọde edu uwem iban mmọ ofuri ofuri ke esa ndọ.
Edi tutu esim ke ufọt ini emi, ñkpọ kiet ke osuk ananana ke ufọt Ambo Eta ye iban esie.
Idorenyịn edinyene eyen ke idibi obufa añwan emi ke ededi kaña ñkpọ eyihe ọnọ enye.
ọfiọñ ition ema ebe tọñọ nte Ekanem okoduk esa ndọ esie.
Edi tutu esim ini oro, Akwa Añwanima emi eketiede nte eka ọnọ Ekanem, kpa ye Ekanem ke idem esie ikebukke kaña inọ enye edinem mbuk oro emi enye akasatde itọñ kpukpru usen ebet ndikop.
ọbọñ Ambo Eta akatatak ndiwuk Ekanem enyịn ke iso kpukpru usen, ke ekpekpeme enye nte añwa ekpeme eku ke mben odudu.
Edi ikekwe ndomo usen kiet nte Ekanem ọkọdọñọde udọñọ usenubọk ; ikekopke nte enye esemede ñkọñ ibuot ye ndobi idem ye isiọñ.
Idem Ekanem ñko ikọkpuhọkede ke baba usuñ kiet ye se enye akadade ọwọrọ ñkuhọ ndinọ owo idiọñọ emi owutde ete ọfiọñ ama ebe enye.
Edieke obubit ntọi kiet okodude ke akpa inyañ inemesit Ambo Eta kaña ke ekpri ibio ini ndọ esie, ye Ekanem Abasi, ekedi unana eyen ye unana idorenyịn edinyene okpededi nnan eyen kiet.
   Usen oro Ambo Eta ama abak edemede ke idap, ọwọrọ ke ubet editie ke ukot kiet esa esie ye ata esit mfuhọ ; ekikere ada enye ọdọk, ada osuk ke nnasia ye ufien.
Suk enye ikpọñ eketie do ke ebiet oro.
Anam anam, enye asiama; ekem ekem, enye omum ke ukpọñ tutu ekwado uyo esie asuana ofuri esa oro.
Ikedige aba nte enye ekekemede ndime, mmọdo enye ama ọtọñọ nditiñ ikọ ikpọñ nte owo oyoñ-ibuot.
   ‘ lyi i!
Abasi, nduehe o !
Edọhọ ete, “ Asua-eyen-owo inyeneke esie ! ”
Ami emi ndudu mi nsuaha eyen owo mme ofin owo, mme ebot owo mme unen owo.
Akananam ñwotke owo ke ifọt mme ke ibọk mme ke usanya.
Eyen owo ituaha biọñ idi ke ufọk mi, ami ntre enye udia ndinọ.
Ini ekededi emi nnyenede ukeme ye ifet, mmanyaña ekese owo nsio ke usuñ mkpa.
Ami kpa ye kpukpru iban mi kiet kiet ito ke ekpuk mme aman nditọ ; ndien utọ ada eketiede ntem oto mmọñ esim mi ?
Akpa, ekedọhọ ete edi ntak mbiam emi iban mi esitade kpukpru ini esiri mmọ idibi, anam mmọ ekuman uman.
Edi nte Ekanem Ete ekededi ke ufọk mi, nsehe nte enye ata mbiam kaña, nsehe nte enye ata ndomo oruk mbiamkiet nte enye akamamana.
Ndien esie oro ñko eyom nditiñ didie ?
Abana, mbufo eyetiñ enọ mi usen kiet o, se ñkpe-nyenede ndinam man oto do ami mbon eyen.
Edieke edide itie ubọñ emi ayat mbufo esit, esin utọ isin-enyịn oro oduk etiene mi, ami nditreke ndisana enye nyak nnọ mbufo.’
   Ke ini emi ọbọñ Ambo Eta ama eketiñ ikọ emi ama odop, ufan esie Oku Ndem Inyañ ọkọñ usuñ, eberede ebe oduk, ọkọm enye ete, ‘ Ekọrikọ !
Sakribaya!
Ntana!
Mfep !
Amadaha !
Se ubọk mi iba mi ke isọñ Amasi!
Idem fo etie didie ke usenubọk emi ?
Nso ke etie ntre ndobo ndobo, ndu ndu, nte ñkpọ eke mukopke idem fo inem ?
Okudi iban fo etọñọ afanikọñ mmọ ye afo obufa o ? ’
Ambo Eta ọbọrọ enye ete idige baba mme ntak oro enye ọnọnọ do ndomo kiet anam imọ itie ntre, edi esit imọ inemke.
Do ke Oku Ndem eketiñ ikọ asua ọnọ enye ete, ‘ Kpọñ mi ise Amasi ye anyan anyan ekikere.
Se afo eyenam ntem ọbọhọ mi akpa usen kiet ye idiọk esit.
Mmọñọ afo okukut nso ke uwem emi ?
Esese ete nso idu ke esit ?
Utu ke afo esese kpukpru ñkpọ ke enyịn, onyuñ ada uwem emi ibibio kpa nte enye edide, afo etie mi abiat uwem fo ye ọkpọsọñ idiọk esit kpukpru usen.
Mbọk, sio mi ise ọkọk ke inua, man mbuk eti mbuk emi ndade ndi nnọ fi.’
   Ambo Eta ama esin uyo okot eyenọwọñ, onyuñ ọdọñ enye ete oduk ubet esie ekemen ekpeme mmin kiet ada edi ye akrasi-mmin.
Ke ini emi eyenọwọñ oro ama ekemen mme ñkpọ oro ọwọrọ edi, Oku Ndem esin ubọk ọbọ enye mmin oro afahade, ọtọhọ esin ke akrasi, ọtọñọ ndibọñ akam ete, ‘ Ete Usine utebe utebe, Usine utebe utebe !
Eka Usine utebe utebe, Usine utebe utebe !
Ibọñ akam oñwum ke akani ñkọk ibọñ ; edi nnyoñ ibọñ esiñwum ke etiñe.
Edue ñkpọ obuma emenede enyịn enyọñ.
Eta Okim !
Efa Ikpoto !
Ndem Uko !
Kpukpru mbufo mme mbukpo obio emi, se udeme mbufo do ! ’
Enye ọduọk mmin oro esisit ke isọñ. ‘
Atabrinyañ !
Oboyeme !
Ebre-mmọñ !
Kpukpru mbufo mme Ndem, ke obot ye ke mmọñ, se udeme mbufo do.’
Enye ọtọñọ ntak ọduọk mmin efen ke isọñ. ‘
Mbufo etim ekpeme isọñ, eke anyamde urua okut udori, eke ọtọde iñwañ enyene eti idọk.
Mbufo enam obio ọtọt onyuñ oforo.
Ebin akañ ye udọñọ ye mkpa esio ke obio ; ekuyak mme asua eda ekọñ edimen obio emi.
Kpukpru mbufo ebọ do eñwọñ o 1 ’ Enye ọduọk mmin emi ọkọsuhọde ke akrasi ama ndien.
   Oku Ndem Inyañ ama ọbọñ akam emi ama, ayak ekpeme mmin ye akrasi ọnọ ọbọñ Ambo Eta, enye oro ọtọhọ ekpri mmin ọñwọñ afiak ayak ekpeme mmin ọnọ Oku Ndem, enye ọtọhọ mmin ọyọhọ ke akrasi ọñwọñ nte ñkpọ eke enye ọkọwọñde mmọñ.
Ke ini emi enye okurede, enye afahade iko uñwọñ esie ke ọfọñ isin esie ọkibọde, osio uñwọñ esin, afiari ibuo ama, ọkwọhọde eneñede etie, emen ndien ndap esie ke okoneyo emi ekebede etiñ ọnọ ufan esie ete, ‘ Amasi mi!
utibe mbuk ke nyom ndibuk emi nnọ fi o !
Nte Abana ekeyayak itie oku-ndem enọ mi akpa edi emi ñkutde utọ ñkpọ emi ñkutde ke okoneyo emi ebede.
Osuk etie mi nte mkpa Abasi Ekpenyọñ ke ada nsio nsio utibe ñkpọ edi ke obio emi idaha emi.
Ke ini emi mma ñkawa Atabrinyañ mma ke mbubreyo ñkpọñ emi ekebede, mma ndia ñkpọ, nduk nnana, nde.
Ini kiet nyefiọhọ idem mi ke obio Idem mmọñ.
Owo ekebiet ntan do, iban ye iden, ke ñka, ke ñka, kpa nte mi ke obio edem emi.
Edi mmọ eye nte mmeñkemeke nditiñ nnọ fi.
Osuk etetie mi nte mmọ ekedia usọrọ ke ini oro.
   ‘ Akpa ifet emi mmọ ekutde mi, mkparawa mmọ iba efehe edikọm mi nte ñkpọ eke mmọ ekediọñọde mi ke mbemiso.
Owo mmọ kiet ọsọp ọdọñ odu ye ami ete ñkunyime ndibọ ikọt mmimọ baba ñkpọ kiet ndia, nta, nnyuñ ñwọñ mbak ami nditak do.
Mmọ ema eda mi esaña ewut nsio nsio efak ke obio, nnyuñ ñkut ndusuk ikpọ mbọñ mmọ.
Edi mfiọkke ntak emi mmọ mikenyimeke nditiñ enyiñ mme mbọñ oro nnọ mi.
Mma mbeñe mmọ ndida mi ñka ke iso Atabrinyañ, man ñkọkọm enye, mmọ efaña ete, enye iduhe ke inemesit ye baba mmimọ owo kiet ke usen oro.
Amasi mi, obio Idem mmọñ eye e !
obio iduhe ke edem emi baba kiet ndida ndomo ye enye ke uyai.
    ‘ Mkparawa iba emi ikayakke mi ndu do ke obio mmọ mbigi.
Ke ini mbre emi ñkade ñkosobo ama akasuana, mmọ ema etọñọ ndikpak mi idem unyọñ enyuñ eda mi ediyak ke usuñ emi ñkotode ñka.
Ke ini ntimde nse, akparawa kiet ke otu owo iba emi ikedige aba eden owo nte ñkekerede ke editọñọ, eyekabade edi ata ediye ñkaiferi.
Nte nnyịn isuk isañade ke usuñ, ami nti mbaña Abasi Ekpenyọñ, nnyuñ mbup mmọ se iketibede ye enye ke obio mmọ.
ñkaiferi emi ọbọrọ mi ete, Abasi Ekpenyọñ iduhe, Abasi Ekpenyọñ do !
Ikọ emi oyoñ mi ke ibuot, mmọdo ami mbup mmọ se utọ ikọ oro ọwọrọde.
Akparawa oro adian nnuenubọk kiet ke inua, emi ọwọrọde ete ami ñkibi inua.
Ntre, mma ndop uyo Amasi mi, koro nte ñkekutde, edu mmọ do ke obio Idem mmọñ etie isa isa ndibe ndibe.
    ‘ Ke ini emi nditọ iba emi esañade ye ami eka anyan, ami mbup mmọ ebiet emi mmọ eyomde ndikpọñ mi, mfiak edem nyọñ.
ñkaiferi oro ọkọbọrọ mi ete imọ iyesaña ye ami tutu isim Abana, man imọ ikpekeme ndika ñkawaha ke edem ọbọñ Ambo Eta ye obufa añwan esie Ekanem Abasi.
Eden owo eken ọkọbọrọ mi ete imọ iyebe isim Ibinọ.
Imọ iyom ndika ñkese Nse Ediañ do.
Mma nnyom ndibup enye nte anie ekere Nse Ediañ ke Ibinọ ?
Mbufo eyeyom ndisasaña didie ñkosobo ye mme mmọ emi ?
Edi nte ñketimde ñkere mma nsioño idem mfep.
    ‘ Ikebigike, eden owo oro awaha ke usuñ efen, ọkọm nnyịn Imyọñ.
Eyen añwan emi ọkọm enye ñko, edi ama adian ikọ ke ekọm esie ete enye okufre, ọfiọñ duopenañ ; isuhọkede ibe oro ; imọ iyese eke edibemde iso iwọrọ ke edem oro.
Ndo ndo oro nyefiọhọ idem mi ke mben etehe ufọk mi.
Edi ke ini mmenerede enyịn ñkut ñkaiferi emi nte enye awahade oduk ke efak emi, ami ntibi isañ ndian enye ke edem.
Ini kiet, enye eberede usuñ esit ebiet fo oduk, ebe oduk esit esa fo, ada ke edem oko eberi usuñ esin.
Ediñwana emi ami ñkawanade ndiberede usuñ nduk, ami ndige, ndemede.
Kop se idude do Amasi.
ñkwe nte ñkpedipde fi utọ ndap emi, enye esin mbakde ndi nte nditiñ nnọ fi, man afo ọtọñọ ndidu ke mbeñeidem.’
   Ambo Eta ama obup enye ete, ‘ Nso mbeñeidem ke afo etiñ abaña Oku Ndem Inyañ ? ’
Ufan esie ọbọrọ enye ete, ‘ Oyom ndidọhọ mi ete imọ ifiọkke kaña se ndap emi ọwọrọde ?
Afo ukwe ete obufa añwan fo Ekanem Abasi ọmọñ ediman eyen añwan ọnọ fi ? ’
ọbọñ Ambo Eta asak ufan esie eti eti ete, ‘ Mme ntre o !
Da Ntuhube, ọmi mfiọkke ; ini ñkut ke akwa ndien mfiọk nte esehede.’
Oku Ndem Inyañ ọtọñọ ntak ọtọhọ mmin ọyọhọ ke akrasi, emen ọñwọñ, ọkọm ufan esie unyọñ, ọwọrọ.
   Enye ikesimke kaña inua otop esit ebiet, Akwa Añwanima oduk ebine ebe esie ke ukot kiet esa onyuñ etiñ ọnọ enye abañaidemEkanem nte misọñke ke usenubọk usen oro.
Ambo Eta obup se inamde enye.
Atai etiñ owut ete edi ñkọñibuot ye isiọñ ye ubiak ke idibi, ke Ekanem Ete ke ọkpọhi ke esa eti eti ndien nte enye Ekanem añwanade nditiñ nnọ imọ, osuk ebiet imọ nte ọyọhọ ọfiọñ iba edi oro tọñọ nte enye eketre ndidu ke ido iban.
Ambo Eta ọdọñ eyenọwọñ ete aka okokot Ekanem ke idem esie edi.
Ke ini emi enye akade, onyuñ emende ofuri ofuri nte idem esie etiede eneme ọnọ ebe esie, kpukpru se enye etiñde ọwọrọ ete enye oyomo.
   Esit ama enem ọbọñ Ambo Eta eti eti okposuk edi oro enye mikowutke ntre ke iso esie.
Mbuk iba oro enye oko-kopde ke usenubọk usen kiet oro ema esọñọ idorenyịn esie ndien nte Ekanem iditreke ndikama eyen kiet nnọ enye.
Mmọdo, enye ọdọhọ Atai Ifako ete, ‘ ọfọn, Eka nnyịn, mbufo eka kaña, eyak nnyịn imana ibet.’
 NTUI NYọK EBIJIIkọ Efik idige nsu ; Ema ekop ekuneni.
   Kiet ke otu mme idiọk ini emi ewakde ndifina eka ye ete kiet ekededi ke ntak eyen mmọ, edi ini emi eyen añwan mmọ odude ke akpa idibi.
Kpa ye ebe eyen añwan oro awawak ndibuana ke mfina emi, ibọhọke enye edi obukpo akparawa ebe emi minyeneke eti ibuot, minyuñ imaña ñwan esie ata ima.
Koro edieke mitoho ke ata mfọn iso ye ke eti usọbọ, akpa idibi awawak ndisaña ye udọñọ ye mkpa.
Ndusuk ini, eka-aman-eyen akpa, eyen emi enye amande akpa etiene enye ñko.
Mmọdo Efik eset esibomde ndom ke enyịn usuñ ufọk emi ñwan uman odude, ke ini emi enye ama akaman eyen ama.
Ndien mme nditọ ete ye mme ufan eken, mbemiso mmọ ebe eduk ufọk oro eka ndikọm enye ye eyen esie, esinyene ndinuhọ kaña ke isọñ, ñwobi ndom oro nyere ke ubọk mbiba.
Emi owut idiọñọ inemesit ke mkpa emi eka-aman-eyen ye eyen esie ebọhọde.
Mmọ etiñ ndien ke ini oro ete ñwan oro ọsuhọde, ọbọhọ, ọnyọñ ekọñ.
Ikọ emi edi akpanikọ koro ke isua, ke isua, ekese iban ke ererimbot emi ke ekpaña, oto ke udọñọ uyomo idibi ye ke ubiak uman.
Ndien eyen añwan eke ọbọhọde mkpa ke utọ usuñ iba emi edi ata owo mfọn iso; odot se enye ye mme andinyene enye ekpedatde esit akpan akpan.
   Ntak edi oro Atai Ifako eka-ufọk-ndọ Ekanem Abasi mikemeke ndidia ñkpọ; ñwọñ mmọñ, nnyuñ nde eti idap, ke ini emi ọfiọñ uman Ekanem ama ekekem ama ebe, ọtọñọ ntak odoro ofuri ofuri ọfiọñ inañ efen.
Ikedige se ñwan emi ekekemede ndime aba ñka iso.
Ekanem ñko, ọnọk ete ‘ Uñiọk, (ufiet) ke anam mi ndien enim mbuk; fiọk ikpatua nte eyet, ifọñke enye; fiọk ikpanam nte eseme ; kpukpru ọwọrọ ikpikpu utom ọnọ enye.
Mmọdo, enye ama emen esin ke utre udia.
Ndusuk ini enye ekeme nditre udia ke ofuri ofuri usen kiet.
Usen eke Atai Ifako eyịrede enye akaha, enye añwana adia esisit, ini kiet kpọt ke usen oro.
Ntem ke Ekanem ekesihede uwem ebe esie ye eke Akwa Añwanima, kpa ye esie nde.
ọbọñ Ambo Eta ama eme tutu, ke unam ukak ama akpaha esit, ikenyimeke aba ndibiọñ utọñ ke eseme esie.
Edi Atai Ifako ikenyimeke ndikop mba ke utom ima emi.
Nte Ekanem eseseri, ntre ke enye ọdọdiọñ ama enye, onyuñ ebeñe idem ndiyọ enye ñka iso.
   Tọñọ ke ọfiọñ ita nte Ekanem okodu ke idibi, Ambo Eta ama emen enye adaha ọkpọñ obio Abana, ekenim ke obio-iñwañ esie kiet.
Ke edinam ntem, enye ekekere ete mme asua idinyeneke ifet ndida ibak mmọ ke ibọk mme ke ifọt ntiene ñwan imọ.
Tọñọ ke ini oro tutu esim ufọt ini mfina Ekanem emi, Ambo Eta ama ọkpuhọ mme abia ibọk kpa nte emi owo ọkpuhọde ọfọñ.
Owo eke enye okokop ete enye ọfiọk ndikama ñwan idibi ñkan, enye ama ọdọñ ekekot enye edi ini kiet edisọbọ Ekanem idem.
Okuk eke owo oro okoyoyom, Ambo Eta ikọfiọkke ndineni urua; kpa oro ke owo oro ọkọbọ.
Edi akpa ifet emi Ekanem esemede ñkọñ ibuot, mme ubiak idibi, Ambo Eta ama ọtọñọ ndidọñ inua ke abia uman efen.
Edi, ke otu oro, Atai Ifako ikekwe, ke ọtọtọhọ ye ebe esie ete enye isehe Ekanem Ete nte ido ekpedide.
   Usenubọk kiet, enye ama ebine Ambo Eta, okot enye obup ete, ‘ Amasi mi mbọk, afo ododop didie ese nnyịn ntem ?
Omọfiọk ete Ekanem Ete ke anan mi enyịn ?
Se, ọyọhọ ọfiọñ duopeta edi emi tọñọ nte ọfiọñ ekebebe enye, ndien tutu esim usen emana nte mfin, baba idiọñọ edisuhọde kiet, owo ikwe ke idem esie.
Ndien nte ñkamamana ke idibi eka mi, ñkopke kaña utọ mbuk oro.
Kpukpru iban eman nditọ ke ñkem ñkem ọfiọñ usukkiet; ebigi akaha, ibehe ọfiọñ duop.
Akananam ñkopke kaña ete ñwan odu ke idibi ke ọfiọñ duopeta nte eke Ekanem Ete emi.
Ndik ke anam mi ke idibi esie oro eti eti; ke onyuñ anam enye Ekanem Ete enyene idem.
Tọñọ nte eyo ekesesiere mfin emi, enye itabike kaña se ikañ owotde ; atua eyet eyet.’
   Atai Ifako ekese ete, imọ ima itiñ ikọ emi inọ Ambo Eta ima, enye eyedaha ke enyọñ wap, efehe oduk esa iban ebine Ekanem Ete akawaña enye ke itọñ akama onyuñ ọdọñ enye esit nte enye esinamde ke ini emi ebede.
Ambo Eta ikanamke oro baba kiet.
Atai eketiñ ikọ esie ama, odop, Ambo Eta ọsuhọde uyo suñ suñ obup enye ete, ¹ Enye Ekanem Ete atatua nso ?
ñkpọ oro ababiak enye ke idibi ?
Edidi didie naña, mbufo midiyakke mi nduọk ibifik ? ’
Ike-dige idem ikọ nte ido emi ọbọñ Ambo Eta akadade enim inua obup ñwan esie mme mbume emi akayat Atai Ifako oyom ndiwot.
Akwa Añwan ima odomo ndiyọ iyaresit emi nte enye esiwakde ndinam, edi ke isañ emi, esit ama odomo ndikan enye ubọk.
Mmọdo enye osio etiñ ete, ‘ Mmọñọ, nso mbume ke afo obup mi ntre Ete nnyịn ?
Se, ami maña usuñ nte afo awakde ndida ñkpọ fo ntre efere efere o !
Kpa ntem ke esinam tutu akpan ñkpọ fo ọbọhọ fi abiara.’
    Ambo Eta ọbọrọ enye ete, ‘ Eka nnyịn, ka ke tetie !
Se imade ndibiara, yak abiara.
ñkpọ ama akak owo, ayat.
ñkpọ enye emi akak mi, ke odomo ndiyat mi ndien.
Akan oro, ñkwe ntak emi afo ye Ekanem mikpodomoke ndinyene ekpri ime esisit, kpa nte emi ami ndomode ndime.’
Ke nde emi Atai Ifako obup enye ete, ‘ Nso ke afo okot ime !
Se okuo emi idige aba ime o, Ete nnyịn!
Enye emi eyenanam mi ọwọrọ ituñ.’
    Ikọ emi ama odomo ndiyat ọbọñ Ambo Eta esisit, edi ke ntak akamba ima ye ukpono emi enye enyenede ọnọ iban esie iba emi, enye ikebeñeke idem ndiyak esit esie akan enye ubọk ke usen oro.
Mmọdo enye osuk aka iso ndineni ye ñwan esie ke suñ suñ uyo ye ke esit ime ete, ‘ ñwan owo, daha ndien kpọñ mi mbọk.
Yak mi nda ituñ mi ntie do.
Enyene idem ama ; uyai idige ebuọt.
Kpa ye ituñ ñko, enọ Abasi ke edi.
Afo ọdọdọhọ ete ami nnam nso ke ñkpọ emi ?
Se ami ndudu mi, mmañama baba ñkpọ kiet ọkọñde mi esit ke enyọñ akaha o ! ’
    Atai Ifako ama ọbọrọ enye ete, ‘ Idige ikọñesit Ete nnyịn !
Onyuñ edieke edide ikọñesit, yak edi naña, nso ikọñesit efen inem nte ikọñesit eyen ? ’
Ambo Eta ikayakke yak enye etiñ ikọ esie okure, ọsọp inua ọbọrọ enye ete, ‘ Ndien idige afo etiñ abaña ikọ eyen ?
Edi enye oro ke idibi Ekanem Ete, afo ọmọfiọk mme ndi eyen, mme ekpo, mme ndem, mme nso idu enye oro ke idibi, ndien ewe ke nyom ndikpa ye ikọñesit ke se mme ñkwe kaña ke enyịn, mme nnyuñ ndiọñọke ? ’
Atai ọbọrọ enye ete, ‘ Kpa ke ntak oro esin mi nyịre fi Ete nnyịn, nte afo anam nnyịn ika ikobup ñkpọ.’
   Ambo Eta ama odomo ndifaña ikọ edika ñkobup ñkpọ efen nte Atai Ifako akañwanade nditeme.
Enye ọtọñọ ndibat ekese mme abia mfa ye iban ukama idibi emi enye ama okokot edise Ekanem enyuñ enọ enye ibọk.
Enye owut ndien ete oro ekpenyene ndiwut iban esie iba emi adaña nte enye amade onyuñ ekerede onyuñ oyomde ufọn mmọ kpa ye esie nde. ‘
Se nnamde emi odot ndinọ mbufo isọñesit, nnyuñ nnam mbufo enyene ekpri ime esisit.
Edi sia afo osuk eyịrede ete ñkot obufa abia mfa emi, ami nyekot enye.
Edi akpatre ubup ñkpọ edi emi tutu esim usen emi Ekanem edimande se idude enye ke idibi.
Ededọhọ ete enye owo oro ekere didie ? ’
Atai Ifako asiak ete ekere Ntui Nyọk Ebiji—(Usem Ekoi.
Ke usem Efik ọwọrọ ọbọñ Ekpatidem Enen.)
   Ambo Eta ama obup nsio nsio mbume efen abaña owo emi; Atai onyuñ ọbọrọ enye se enye okokopde abaña Ntui; nte enye otode Ekoi; enyenede ika emi okutde usuñ eti eti; mifiọkke ndikọm urua nnọ owo ke utom esie, edi ayakde enyene utom ọnọ enye se enye amade ke esit esie; nte ekese ikpọ owo ke Abana ema ekekot enye enyuñ ebup ñkpọ ebaña idem mmọ ye ufọk mmọ, nte mmọ kiet kiet otorode enye nte owo akpanikọ.
   Ke ini emi Ambo Eta ama okokop ikọ emi ama, enye ọdọñ utom ke obio ete Ntui ọsọp ebine imọ ke Iñwañ.
Edieke enye edidide yak enye etim asaña ye kpukpru ñkpọ utom esie, koro utom emi odude ke obio-iñwañ ọnọ enye ndinam edide ọkpọsọñ utom.
Ebiet nte ñkpọ eke owo Ekoi emiọkọsọrọde sọrọ ebet isuñ utom Ambo Eta, mme etetiñ ama, mme itiñke, enye adaha ke enyọñ, ete isuñ utom oro ebe asañ, mmimọ idaha.
Isuñ utom eyeñwanade ndibup enye ete, mme enye akama kpukpru ñkpọ utom esie ñkem ibat, enye ama ọkọkọñ eneñede enim ke usuñ iñwañ.
Ke ini emi eyenọwọñ Ambo Eta efehede ekesim enye ke usuñ, Ntui obup enye ete, ‘ Idige edọhọ ete “ eyen utom itopke ñke ? ”
Ndien afo anam didie otop ?
Emi afo eyịrede obup mi mme mmakama kpukpru ñkpọ utom mi, tiñ ise nọ mi, nso ke afo ọfiọk ke utọ utom emi ?
Afo ufiọkke ete ibọk itoho nte Abia atañade ?
Ibọk mi ọkpuhọde ye mme ibọk efen emi esikutde.
Ibọk mi iyomke ñkpoduoho.’
Ntekim, isuñ utom Ambo Eta, ama ekpe enye ubọk ete enye osioño idem efep, okuyat esit.
Mmọ esaña ntre suñ suñ tutu eda ekewọrọ ke obio-iñwañ Ambo Eta ko o ke ñfuñ-ñfuñ mbubreyo.
   Ekpri idap ama ọbọhọ Ambo Eta ke ini emi mmọ ekesimde ke obio-iñwañ esie.
Ke ini emi Ntui Nyọk Ebiji ama eketie esisit ebet, enye ọnọ uyo ete etuak enye, koro imọ iyom ndisọp ñkure ke utọm oro, man imọ ikpekeme ndifiak ke Abana kpa ke okoneyo oro.
Ema etuak Ambo Eta, enye ọwọrọ edisobo ye Ntui, onyuñ emen utom emi enye okoyomde enye anam eneme ọnọ enye.
Ntui asak onyuñ asian enye ete oro edi ata mfefere utom ọnọ imọ.
Mmọdo Ntui ebeñe Ambo Eta ete ọdọhọ eyenọwọñ ada ukutiso ye afia akpañkpañ emi esinde ata edisana mmọñ ke esit ọsọk imọ.
Enye ọnọ uyo ete ekekot Ekanem Ete asaña ye Atai Ifako edi.
   Ke ini emi ema ekeda mme ñkpọ emi edi, Ntui ada ndom ewet ebe ke ufọt isọñ esien ekpri esa Ambo Eta, emen tian mmọñ emi ọdiọk do ; ọtọñọ ntak ewet ebe efen adiana tian oro, ọnọ Ekanem uyo ete enye oduk ada do.
Enye emen ndien ika esie eberi ke mben isọñ esien ke ñkañ nnasia esie, emen ukutiso eberi ke ñkañ ubọk ufien, ọsuhọde ndien etetie kpa do ke isọñ esien, ese Ekanem Ete iso ye iso.
Enye obuñ ekpri ikpọk eto kiet esin ke tian mmọñ oro, ata ntuen ibọk afiari ke esit.
Ikpọk eto oro ọtọñọ ndifehe ke enyọñ mmọñ ke esit akpañkpañ, mmọñ onyuñ ọtọñọ ndifut ñkabade nte ñkpọ eke eketemde enye ke ikañ.
Ntui okot ibọk esie, onyuñ ọbọñ akam, edi baba owo kiet ikokopke se enye eketiñde.
   Ke ini emi enye ama ọkọbọñ akam emi ama, ikpọk eto odop ada suñ ke enyọñ mmọñ ; mmọñ akpañkpañ onyuñ odobo ana suñ, Ntui ọtọñọ ndien ndise Ekanem, tọñọde ke isọñ ikpat esie tutu esim enye etiñe ibuot onyuñ afiak ese tọñọ do tutu ọsuhọde esim isọñ ikpat.
Enye emen ndien enyịn ke idem Ekanem efep, ebe odoro ke ika emi ebigi, ese, ese, amana ọnuhọ ese.
Ke akpatre, enye emen enyịn do efep, ebe odoro ke ukutiso.
Ini esisit enye emen enyịn ke ukutiso efep, ebe odoro ke akpañkpañ mmọñ.
Ini kiet, enye edige, otomo idem esie, etc, ‘ Ntui Nyọk Ebiji 1 Nso itibe ntre ? ’
Ekem enye amana ese, asak ete, ‘ Edi ntre, mmetim ñkut ndien.
ñwan Ete 1 daha okuo; ñkpọ baba kiet iduhe.
Kufehe ndik, baba ñkpọ kiet idinamke fi.
Saña kpere mi, man nsuk fi idem ! ’
Ekanem Ete ama asaña aka, enye okoi mmọñ oro ke akpañkpañ esime enye ke idem.
Ke ini emi enye ama ekese Ambo Eta ye Akwa Añwan esie idem ama, onyuñ osuk mmọ idem, enye okoi mmọñ oro esime ke ukutiso ye ke ika esie ye ke ofuri ofuri esa Ambo Fta ye esa iban esie.
‘ Awui-nnyam, egọme abe a ?
Kin akọ nnyam anam egọme ’   Ke akpatre, enye ama okot Ambo Eta, onyuñ ọdọhọ enye ete, ‘ Amasi, afo ye iban fo emeye e Oro nso iban iye ?
Baba ekpri ndek kiet iduhe mbufo ke idem ; mikpedige ntre mmọñ emi ke.
akpañkpañ ikpetreke ndikabade ata obubit.
Du ke mbeñe idem, Amasi, ata ediye afia ñkaiferi ke edi emana ọnọ fi.
Ofiọñ efen ama anyanyan iso, enye eyebiọñọde.
Iso esie ñko ediyama kpa nte eke ọfiọñ ; enye ñko edima fi osio enye ọfiọñ, ke ata enyiñ esie.
Edi kusọsọp usio enye enyiñ oro, kunyuñ uyak baba owo kiet efen okot enye ntre tutu esim usen emi enye edidukfe ufọk ñkuhọ ukune ọfọñ.
Ke editọñọ, yom mbukpo enyiñ kiet eke ọfọfiọk da kot enye ; midige ntre enye iditreke ndibọhọ fi ñkpa.
Kufre, tim kpeme item kiet oro.
Kunam baba ñkpọ kiet efen, kunyuñ unyene ndik ke baba ñkpọ kiet.
Amasi, esen owo fo eyeye e !
Mbiet esie ke ofuri mbuot akpa emi ididuhe.’
   Ambo Eta ama ọkọm Ntui ke utom esie eti eti ete, ‘ Da Ntui!
Sọsọn o !
Afo edi eden owo ke akpanikọ.
Nditreke ndimum fi ke ufan.
Nso ke afo oyom ke ubọk utom fo ? ’
Ntui ọkọbọrọ enye ke usem obio esie ete ‘ Awui nnyam egọme a-be a ?
Kin ọkọ nnyam.anam egọme ? ’
Ambo Eta ama okop usem Ekoi esisit, mmọdo enye omum se ñke Ntui ọwọrọde.
Do ke enye ọsọp ọbọrọ enye ete, ‘ Edi ntre, da Ntui, Ata-utop itọhọ ukọm; ada unam edep ukọm.
Kpukpru owo eda ubọk utom mmọ edu uwem.
Eka nnyịn, kot Ntekim, dọhọ enye abat ekebe okuk ition ọbọp ọnọ nditọwọñ ebiom eda ekeyak enọ Ntui ke Abana.
Da Ntui, da kaña adañado, omokop.
Usen idige kiet.
Edieke kpukpru ñkpọ edisañade ikosu ke uyo fo, afo udutreke ndidia ñkpọ ñkan emi ke usen efen.
Tie suñ ! ’
Ntui ama ọkọm enye eti eti ye iban esie mbiba.
Ambo Eta ọwọñọde ndien ese Ekanem, okot enye ete, ‘ Ekanem Ete !
Idige omokop se Abia mfa etiñde do ?
Tua eyet oro adañado ndien.
Du ke mbeñe idem!
Ediye esen owo ke edi ọnọ nnyịn.’
EYEN ETI EMANASe eman, se emen, ekere uman ;Uman nsio nsio, mbuk asaña kiet.
   Kpa nte Nyọk Ebiji eketiñde, ke ndañ nsiere akpa usen emi obufa ọfiọñ akanyande iso ke ikpa enyọñ, uman ama otuk Ekanem Abasi.
Tọñọ ke usen emi Ntui eketiñde ikọ oro ama, adaha ọnyọñ, Ambo Eta ama anam mme omum uman iba edu do ye Ekanem kpukpru ini tutu esim usen emi enye edimande eyen.
Tọñọ ke usen oro ñko, enye ama etre ndidọñ nditọwọñ esie utom ke anyan 'ebiet, koro owo misifiọkke se iditibede, usuk do ana nte enye ọdọñ mme owo ekekot mme abia uman efen edieke uman Ekanem edisọñde ikan iban iba oro ke esa.
Kpukpru ñkpọ uman eken, akpañkpañ, akadañ, usan mmọñ, suọp, ndom, ọfọñ mbri, ọfọñ idem eyen, udori ibuot, adan, kpukpru ñkpọ mbufa mbufa, ita ita, inañ inañ, Ambo Eta ama anam etim mmọ enim ke itie, ke itie, ebet akwa usen oro.
Kpa ye mmin ye okuk emi mme omum uman ediyomde, enye ama etim enim ebeñe idem.
   Edi, ke mfọniso, ubiak uman Ekanem ikọsọñke baba esisit, ikonyuñ ibigike.
Ke ini emi enye ọkọtọñọde ndikop ubiak oro, Ambo Eta ikeduhe ke ufọk.
Atai Ifako ekenyene ndidọdọñ eyenọwọñ aka ke efe iñwañ okokot enye edi.
Mbemiso isuñ oro afiak edi ye Ambo Eta, Ekanem ama ososio eyen enim ke isoñ.
Ke ini emi enye adade ke enen okop nte eyen nsek atuade ke esa esie, ọbọñ Ambo Eta atuak ada kaña, etim akpañ utọñ.
Iban uman oro ke efefiori ke inua— ‘ Adek !
Enọ Abasi!
Anie ekpedeme ọnọ ufan ?
Udeme ikpebehe isim nnyịn !
Adek !
Dop uyo !
Imọ ibọhọ Eyen ! ’
Ambo Eta ikenyimeke kaña ndinim ke akpanikọ ete edi Ekanem Abasi añwan esie aman eyen oro.
Edi ke ini emi enye ama okoduk esa esie aka okokut nte ñkpri nditọ iban esa esie kpukpru eyerede ndom ke ubọk, ke ebre, ke efrọ, ke edara, ke ini emi enye ama okokut mme idiọñọ emi, esit esie ọtọñọ ndikop inemesit.
Kpa ke ndo ndo oro kiet ke otu ñkpri nditọ iban emi efehe ọkọdọhọ enye ete, ‘ Amasi !
Ekanem Ete ete ekọm fi o !
Enye ete edọhọ fi ke imọ imọñyọñ ekọñ o ! ’
    Ambo Eta ama obup eyen añwan oro ete, ‘ Ekanem Ete aman eyen ke akpanikọ ? ’
Eyen oro onyime.
Enye ọtọñọ ntak obup ete, ‘ Nso eyen ? ’
Eyen oro ọbọrọ ete, ‘ Eyen añwan, ata afia ediye eyen añwan.’
Esit ama enem ọbọñ emi eti eti tutu enye ọtọñọ ndisime ke idaresit.
Enye efehe kaña oduk esa ke ebiet emi Ekanem Ete eketiede aman eyen, omum enye afat; omum Atai Ifako ye mme iban eken kpukpru kiet kiet afat, ikpọ ye ñkpri ukem ukem, onyuñ ọkọm mmọ ke eti ubọk utom mmọ.
    Ke akpatre enye esin ubọk emen ekpri nsek eyen esie afat, etim enye inua ke mfuk edem mbiba, ọtọñọ ntak afat enye. ‘
Nso inem nte eyen ? ’
    Ambo Eta ama aka iso ndien nditiñ ikọ ye ekpri eyen emi nte ñkpọ eke enye enimde ke akpanikọ ete eyen emi okop, ‘ Eyen, mmọñọ afo edi emi ?
Afo emi ñkoyomde ke ata anyan ini emi ebede, afo edi emi ?
Nyom fi ndọk edere, mbe ñka usuk usuk; nse fi ke ubọk nnasia, nyom fi ke ufien, ñkekwe; afo okodu mmọñ ?
Nte ekebigide ndidi, nyuñ bigi ntre ke edinyọñ fo o !
Mmetim ediwak ñkpọ mbon nnim nnọ fi, udia, ọfọñ, inyene, ubọñ, ukpono, ye ima, mmọdo ekese.
Se idinanade fi ke ererimbot emi iwakke.
Mmọdo, sọñọ tie omokop !
Adiaha ọbọñ Ambo Eta !
ñkaiferi Okut ama !
Eyeyen Atai Ifako !
ñkpọ iseri ufọk mme Eta !
Afo do !
Mmọñọ nso ke afo edehe iso ntem ?
Nso ke ukot fo afiañade ntem ?
Se fi ibuot!
Se fi enyịn !
Iso fo ebiet iso nsimbo.
Afo ebiet Ekeñwe ebọk, afo onyuñ ekere Ekeñwe ke enyiñ.’
    Atai Ifako ama efehe aka, ọbọ ebe esie eyen ete, ‘ Ete nnyịn, nyuñ suñi enye adañado.
Yak enye edehe iso etie do.
Idiọk eyen ọfọn ke ufọk eka ; eyen ọdiọk, eka ọnọ item.
Eyen mi, idiọk eka, idiọk Ete !
Yak edehe iso mi etie do ; eke owo edi ọsọñọ.’
Kpukpru ikọ emi Ambo Eta ye AtaiIfako eketiñde edian nsek eyen emi, mmọ eketiñ ke ebetọ.
Adiaha Ambo Eta ikedeheke iso baba esisit.
Nte mme abia uman oro eketiñde ke editọñọ akananam ke adaña uwak iban ke Abana emi mmọ esimumde umam, mmọ iketihi kaña baba nsek eyen kiet emi ekekperede ekpere Ekeñwe ke uyai.
Ambo Eta ye ñwan esie ema efiọk oro, edi mmọ ikoyomke nditiñ ntre, koro Ntui Nyọk Ebiji ama akpan.
   Kpa ke ndo ndo oro, Ambo Eta okot kpukpru ikọt esie obon ọtọ kiet, ọnọ mmọ ewuhọ ete, owo ekededi emi edibupde mmọ nte eyen esie etiede, yak mmọ edọhọ ete, enye edi ‘ ata mfiañade, edehe iso eyen.’
Yak kpukpru owo ekot enye ‘ Ekeñwe ’ oro edi enyiñ emi imọ isiode enye.
Tọñọ ke usen oro, kpukpru owo ekot Adiaha ọbọñ Ambo Eta—‘ Ekeñwe.’
Esen owo ekededi emi ekeyakde enye ebe ọkọdiọñọ nsek eyen emi ekenyene ndikpeme mbet emi; ikonyuñ idige ediwak owo ke ekeyak ebe ekediọñọ Ekeñwe tutu esim usen emi ekesiode enye ñkuhọ eyen ọwọñ ke obio Abana.
   Ke mbubreyo usen emana Ekeñwe, mbre ama ọsọñ ke obio iñwañ Ambo Eta eti eti.
Ikọt Ete nnyịn ekwọ, enek, eñwọñ, ebre ke ata inemesit.
Ambo Eta ke idem esie ama etiene mmọ ebre nte ñkpọ eke enye ekedide owo mmọ kiet.
Ke ufọt akwa idara emi, enye osio mkparawa esie iba ọdọñ ke obio Abana ete ekesian iban imọ eken ye mbọñ obio ete Ekanem Abasi aman adiaha ọnọ imọ.
Nte ikañ emi esinde ke ikọt ntem ke ufọt ndaeyo, etop emi ikadahada ini asuana akanade ofuri obio Abana.
Iban Ambo Eta esin mbre ke esa mmọ etọñọ idara.
Ndusuk mbọñ obio edaha kpa ke okoneyo oro eka obio iñwañ ndikọm nnyuñ ndara ye ọbọñ obio mmọ ke akwa mfọniso emi ekesimde enye.
Ofuri Abana esihede ke idara eti eti sia ekedide udọñ kpukpru owo ndikut nte Ambo Eta ekpenyenede ekpri eyen kiet.
   ñkpọ nte usen itiaita ema ebe tọñọ nte Ekanem Abasi akaman eyen, ndien Ntui Nyọk Ebiji afiak awaha ke Abana.
Ke ini emi enye okopde abaña emana Ekeñwe, enye ebe aka obio-iñwañ Ambo Eta ndikọm enye ye ñwan esie ye nsek eyen.
Ambo Eta adara enye eti eti onyuñ ọnọ enye ekese mfọn efen koro kpukpru se enye eketiñde ke abaña uman Ekanem ama osu ke uyo esie.
Ke nneme ye Ambo Eta, Ntui ama etiñ ikọ abaña nsek eyen efen emi amanade ke Ibinọ ọnọ ọbọñ Nse Ediañ kpa ke usen oro Ekeñwe akamanade ; etiñ abaña nte enye oro edide eyen eden owo, nte enye ye Ekeñwe ebietde ke ufia ye ke uyai.
Ke ini emi Ambo Eta okopde ikọ emi, enye eti ndap emi ufan esie Oku Ndem Inyañ akada-bade, etiñ ọnọ enye.
Ema esiak enyiñ Nse Ediañ ke ndap oro.
Mmọdo enye ama obup Ntui Nyọk Ebiji ete, ‘ Anie ededi Nse Ediañ ke Ibinọ ? ’
Ntui ọkọbọrọ enye ete tutu imọ ika do inyọñ, enyịn imọ ikosoboke ye enye.
Edi, owo esie kiet okokot imọ ete ikese ñwan esie emi akamande nsek eyen, oro imọ itiñde ibaña.
Edi adaña nte imọ ikemede ndikut, osuk etie imọ nte Nse Ediañ edi enyene ufọk owo, akwa ọbọñ.
Ambo Eta ama ọbọrọ enye ete, ‘ ọfọñ, da Ntui, yak nnyịn ibe ikpọñ ikọ enye oro.
Ntak ñkobupde fi mbume oro edi koro, afo edi ọyọhọ owo iba emi etiñde ikọ abaña owo oro ọnọ mi; ndien kpukpru ini, esuk etiñ enye edian Ekanem Abasi añwan mi ye eyen emi enye amande ọnọ mi.’
   Eyo ke okut, ke esiere, Ekeñwe ke ọkọri, ke eye.
Nte eyo ekesesiere, ntre ke Ekeñwe ọkọkọri nte udip, ekeye nte ọfiọñ.
Uyai esie edemede obufa nte ñkpọ eke eduọkde enye adan uyai ke idem kpukpru usen.
Isua ition ema ebe mbemiso enim enye mbobi, emen enye esin ke ufọk ekuk ñkuhọ eyenọwọñ.
Usuñ nte ekedade ekama eyen añwan emi ke ufọk ñkuhọ idige se enye mikpekọrike.
Ekebọk enye ke ata ndinem udia, enyuñ ekpeme enye ke nti ọfọñ ye ke kpukpru nti ñkpọ efen emi uwem ererimbot oyomde.
Ekeñwe eketie ke ufọk ñkuhọ emi ke isua inañ, mbebiso esio enye.
Ke ini emi enye ama ọkọwọrọ, adiaha ọbọñ eyedi akamba ñkaiferi.
Mkparawa emi ekekade uwọrọ ñkuhọ esie ikekemeke ndidaha ke añwa oro ñkpọñ enye oto ke ntak uyai esie.
Kpa ye iban, ke ini ekededi emi mmọ ekutde eyen añwan emi, isikemeke ndise enye ini kiet, mmen enyịn mfep.
   Uyai Ekeñwe akasaña ye eduri ye uteñe ke esit.
Enyịn esie ekedi ata ikpọ ikpọ ekara ekara enyịn, eketie ntre mmọñ mmọñ kpukpru ini nte enyịn ibiom, ọkpọ ibuo esie ikenye-neke itihede, edi ọwọrọ odoro ntre nnennen nte ibuo eyen eden.
Edet esie ekeñe, esana, ebiet ikpañ.
Mfuk esie eke-biet etuek ñkarika emi ama akadat ama ayama.
Inua esie ekpri afaha, mkpọk inua eke isọñ ekefefere, eke enyọñ enyene ekpri edikoñ nte ọkọm ufọk.
Ekeñwe eketibe ata ikpọ ikpọ ukot idet emi ekeniọñde eti eti enyuñ ebre edeñi.
Ndien ke ini emi eketañde enye idet emi ema efiọk ke ibuot, eketie ukem ukem nte nnuk akañoyom.
Ikpa idem esie ọdọñọ, asana oduk uto nte ndiya.
Idet emi etibede enye ke mben enyịn awak, ọniọñ, ọkọhọ ebiet eke ọmọñ.
Enye emi etibede enye ke ubọk ye ke ukot, edieke owo okpotopde edisat esin ke esit ọkpọwuhọ.
Nnuen ubọk esie ekeñe, eniọñ, ebiet ikpa ọbọñ.
ñkuk esie ekekpekpri tutu idibi esie ekpere ndidiana enye ke edem, ebiet ñkuk ekpe ke ini emi enye ebrede ide.
Itọñ ukot esie ekponi, oboro eye, ebiet mbọkọk emi etihede ke eti isọñ.
Ekeñwe ikenyeneke baba ndo kiet ke idem esie, edi eye okure ukem ukem nte udominyañ.
   Kpukpru mkparawa obio Abana emi ekekutde Ekeñwe ke usen emi ekesiode enye ñkuhọ eyenọwọñ oro, ema etọñọ ndima enye ke esit mmọ.
Ekese ema ebiere ndidọ enye edieke mmọ edinyenede ukeme ye ifet ye mfọn iso.
Kiet ke otu mkparawa emi ekedi Ita Abasi Eyọ Ndem.
Nte Ekeñwe ekeyede ke otu ñkaiferi, Ita Abasi ekeye ntre ke otu mkpa-rawa.
Ita Abasi eye uyai onyuñ asian asian ke esit.
Akan oro emana esie ye Ekeñwe ama ọnọ enye ifet ye ufañ ndisọp nsobo ye enye, nnyuñ nda esit esie ke ima.
Ete Ita Abasi okoto ke akpan, ete Ekeñwe okoto ke udọ owo emi ekedide akpan ọbọñ obio Abana.
   Ke unen emana, itie ubọñ obio Abana ekpenyene Ita Abasi ke mkpa Ambo Eta, ikpenyeneke ọfiọñ, akpan ofin esie.
Nte itie ubọñ obio akasañade esim Akpan nnyịn ọfiọñ edi ntem.
Ke ini emi ekeñwanade ekọñ ye Atabọñ, ekedi Akpan nnyịn ọfiọñ ekedi ebe iso ekọñ ke ñkañ Abana.
Ndien mikpedige ke ntak esit uko esie, ofuri obio Abana ikpetreke nditak ke ubọk asua.
Ke ini emi ekọñ oro ama okokure, Abana ema edara Akpan nnyịn ọfiọñ eti eti enyuñ enam ñkpọ ndiwut utọ esit ekọm eke mmọ ekenyenede enọ enye.
Kpu-kpru mbọñ obio Abana enyime ye esit kiet ete eban ọfiọñ Ambo Eta ‘ eyen isọñ ; ’ enyuñ eduọk nsio nsio mbiam ke obio ete baba owo kiet inyeneke odudu ndifaña enye kpukpru itie ye unen eyen isọñ ndomo kiet tutu ọdọk esim itie ntinya.
Tọñọ ke usen oro, Abana ema eda Akpan nnyịn ọfiọñ ukem ukem nte mmọ ekpedade enye edieke enye ekpedide eyen emi Ambo Eta obonde ke idibi esie.
Mmọdo itie ubọñ ọkọsọpde osim ọfiọñ Ambo Eta sia enye ekedide akpa akamba owo emi akadianade Ambo Eta ke usọñ ; ñko sia itie ubọñ Abana okonyuñ enyenede ekpuk mmọ ofuri ofuri.
   Oro ekedi ntak emi Abana, ke ini kiet emi Ambo Eta ọkọduọde akamba udọñọ esie, tutu mme owo eketọñọde ndi-duọk idorenyịn mbaña uwem esie, ekemekde Akpan nnyịn ọfiọñ ke udiana esie nte enye emi edidade itie Ambo Eta ke ini emi enye mididuhe aba.
Ke ini emi Ambo Eta akadahade ke nna udọñọ oro edikop ubiere ikpe obio ke abaña itie ubọñ, esit iketimke inem enye okposuk edi oro enye mikosioroke uyo.
Edi ke ini emi Ita Abasi akakade ufọk esie ndikọm enye, enye iketreke ndifọi ikọ oro ntiñ nnọ enye. ‘
Eyen mi, kusioro uyo !
Kunam baba ñkpọ kiet!
Akani uyo mme Ete ke edi.
Mme mbọñ idaha emi esesọñọ uyo oro.
Tie okuo suñj kibi inua.
Enyene ñkpọ inyekke idem, koro ñkpọ owo enyene kpa owo.’
Ita Abasi ama ọbọrọ enye ete ‘ Amasi ikedige di uduak mi ndiyom itie oro kaña; eka mi inyuñ iyomke yom ndikop utọ ikọ oro ke inua mi.’
   Se iketimde ifina ekikere Ita Abasi ke ofuri ini emi ekedi owo emi Ekeñwe edimekde ndidọ ye owo emi Ete esie edimade ndimen enye nnọ.
Kpukpru ini emi enye esiñwa-nade ndineme nneme oro ye eka esie, enye isikemeke ndibọ enye ikọ ndọñ esit koro eka esie mikabuanake ke utọ ekikere oro ye enye. ‘
Daha mi ise ke iso ye mbukpo ikọ !
Anie akparawa ke obio emi ke utọ eyen añwan oro ekeme ndidọ ?
Nte afo okutde Ekeñwe, enye ebiet fi eyen añwan emi eke-mede owo ndima ?
Mmọñọ afo ufiọkke ete Ekeñwe edi eyen Idem ?
Akananam omokut nte Idem ọdọde ata owo ?
Se adaña ndiye nditọ iban emi edude ke obio emi, ukwe ndomo kiet uma, udọñ mi ñka ñkobup nnọ fi, ini ededi Ekeñwe.
Edi enye oro, udunyuñ udọhọ ñwan ñko.’
   Ita Abasi isimaña ndikop utọ ikọ oro ke inua eka esie ; mmọdo enye ama ebiere ndidip eka esie, ọtọñọde ke usen oro, kpukpru mbubehe esie emi otukde itie ima esie ye Ekeñwe.
Usen kiet, enye iketiñke ekikere esie inọ baba owo kiet edi ebe nnennen ebine ọbọñ Ambo Eta, ọkọm enye ama, ndien obup enye ete, ‘ Amasi mi mbọk, idige ke usọñe-nyịn, inyuñ idige ke emiom—Nso ke afo nte ọbọñ obio emi ebeñe idem ndinọ mi ke usiene itie ubọñ mi emi mbufo ebọde mi ? ’
Ambo Eta ama odop kaña esisit, ekem ọbọrọ enye ete, ‘ Nso ke afo oyom ke usiene ñkpọ oro Ita Eyen ?
Tiñ akpanikọ nọ mi, nditreke ndinọ fi ñkpọ oro, adaña nte ñkpọ oro akam edide se ami nnyenede.
Afo idige ọmọfiọk ekikere mi ke ikọ oro.’
Ita Abasi ikanamke ñkpọ efen, ibọhọke ndinyan ubọk ñwut Ekeñwe emi ke ini oro eketiede Ete esie ke ukot, ete, ‘ Amasi mi!
Nyom adiaha fo Ekeñwe ke ndọ.’
Ambo Eta iketiñke baba ikọ kiet efen ibọhọke ndisin ubọk mmum Ekeñwe nyak nsin Ita Abasi ke ubọk, ete, ‘ Se enye mi Uko Akparawa !
Bọ !
ọtọñọde mfin emi, enye mi edi ñwan fo.
ñkpakpa, ndodu, baba owo kiet idikemeke ndibọ fi enye.
Kukpọñ enye, enye ñko idikpọñke fi.
Usen eke enye ọkpọñde fi aka akama owo efen iditreke ndidiọk nnọ enye.’
   Ambo Eta ama omum mmọ mbifa eka ubọk atat, afiari ekpri etap esin, ọtọñọ ntak ada eka ubọk mmọ mbiba adian ọtọ kiet, omum akama ete, uyo imọ edi oro ọtọñcde ke usen oro tutu esim usen mkpa imọ.
Owo mmọ kiet eke edibiatde uyo imọ oro, mbiam oro iditreke ndisọp enye.
Tọñọ ke usen oro, Ekeñwe eyedu ke enyiñ Ita Abasi Eyọ Ndem.
Ndien ikebigike mbemiso ofuri obio Abana ekop obufa mbuk emi.
   Edi, ekese owo, ke ini emi mbuk oro ekesimde mmọ utọñ, ikoduhe ke inemesit baba esisit, akpan akpan ke otu mkpa-rawa, ubọk ñka mme Ita Abasi.
Kpa ye ndusuk iban Ambo Eta ikamaña ndọ oro.
Akpan owo ke otu mmọ ekedi Atai Ifako.
Edi edinyaña ikoduhe.
Ambo Eta akanam nte enye amade ke ñkpọ esie.
Ntem ke Ambo Eta ye adiaha esie ye Ita Abasi ekedi ñkpọ ibaña ke obio.
Mme ata owo ema ebaña mmọ ema ke uwemeyo, ke okoneyo, Ekpri Akata emen mmọ efiọk.
Akpanikọ ye nsu, eketiñ ukem ukem nte ido ibaña awakde ndidi.
Ema etiñ ikọ tutu ekesim itie ‘ Udiana ọbọñ obio,’ nte Ita Abasi ke ọtọñọ ndifibe ebiet oro ye Akpan nnyịn ọfiọñ.
Okoneyo usen kiet, Ekpri Akata ama asaña akadiana ke inua otop Akpan nnyịn ọfiọñ, ke ini emi mme owo mikam idukke kaña idap.
Akata ofiori ọbọñ emi ke nditik enyiñ esie ete, ‘ Okune mkpe.’
ọfiọñ eyere.
Enye ọtọñọ ntak okot enye, ‘ ọfiọñ Ekpeme-ikari 1 ’ ọfiọñ eyere ñko, ete yak Akata ofiori imọ adaña do ndien aka iso nditiñ se enye enyenede nditiñ, koro ‘ Okut etiñ idige mbia.
Nso idu ke iduñ ?
Da di, nnyịn ikop.’
   Do ndien ke Akata okobup enye ete, ‘ Mmọñọ idige edi afo edi akpan ọbọñ Ambo Eta ? ’
ọfiọñ ọbọrọ ete edi imọ.
Akata aka iso ete, ‘ Mmọñọ mbemiso ọbọñ oro emen adiaha esie ọnọ Ita Abasi ke ndọ, enyene nte enye ekenemede kaña ye afo ? ’
Akpan nnyịn ọfiọñ ọbọrọ enye ete udeme esie iduhe ke ikọ oro; yak enye adaha ini kiet edieke oro edide ñkukure se enye enyenede nditiñ nnọ imọ. ‘
ọbọñ Ambo Eta enyene eyen; mmọdo enye enyene ọyọhọ unen ndinam ye ñkpọ esie nte enye amade.’
Do ke Ekpri Akata ọkọbọrọ enye ete, ‘ ọfọn, Eyen ọbọñ !
Inuen enem uyo adaña emi enye mimumke kaña ke ọkpọ.
Ekeñwe ye Ita Abasi ye udiana itie ubọñ obio Abana !
ọkpọ eyei mbufo do !
Nditie kpa ke ebiet emi ñkop mbufo mbuk.’
   Ndien, mme Akpan nnyịn ọfiọñ Ambo Eta ama ọbọ ikọSe fi do ye Ambo Eta yeEkpri Akata emi nte ikọ mbre ye mbubru, mbuk ke iso eyeneme ọnọ nnyịn.
Edi, mbemiso nnyịn iduk ke esit yak nnyịn ika kaña ke ufọk ñkuhọ ukune ọfọñ ikese Ekeñwe do ye owo ima esie Ita Abasi; nte nditọ obio Idem ekebrede ‘ Uyen.’
 UYEN              Etiñ ena Ukut,              Ukut atuak ada, akpañ utọñ ; Mfon-emana ete ‘ Be sañ !
Esiemọ emi akak owo ! ’
   Ini akparawa ye ini ñkaiferi edi ini uyen.
Ke utọ ini emi ke Ita Abasi ye Ekeñwe ekedu ke ini emi mmọ eketọñọde ndibeñe idem ke obufa uwem emi mmọ ekedoride enyịn ndidu nte ebe ye ñwan.
Ekedi ata idiọk ọkpọsọñ ini ọnọ nditọ iba emi ye mme eka mmọ mbiba.
Atai Ifako emi eketiede nte eka eka Ekeñwe iketimke ima Ita Abasi ke esit esie, koro Ita mikenyeneke akpan ukeme nte odotde ndidọ eyen Edidem nte Ekeñwe.
Akan oro, mme mkparawa emi Ita okodukde nsaña ye mmọ ikedige utọ nditọ emi baba eti owo kiet akpamade ndiyak eyen esie ekpebe edu mmọ.
Ke ntak oro, kpukpru ini emi Ita Abasi akade ndise Ekeñwe ke ufọk ñkuhọ ukune ọfọñ, koro ọfiọñ itiokiet ema ebe tọñọ nte ekesio Ekeñwe ñkuhọ eyenọwọñ, ema efiak emen enye esin ke ufọk ñkuhọ ukune ọfọñ, Ekeñwe esidu ke nnyomo-nsia.
Ndien akana enye odu do ke isua itiaba efen nte ido ñkuhọ mme adiaha ke eset esidide.
Mmọdo, kpukpru ini emi ebe eyen añwan emi esikade ndise ñwan esie, ama onyọñ, akamba utọk esinyene ndidu ke ufọt Ekeñwe ye eka eka esie Atai Ifako.
   Nte Ekeñwe akañwañwana nditoro uyai ye asian Ita Abasi, ntre ke Atai akabiat enye ye idiọk nsaña esie.
Usen eke Ekeñwe ọdọdọñ eyenọwọñ ete ọkọkọm Ita Abasi ọnọ imọ, obup enye ntak emi enye ebigide ndidi ndise imọ, usen oro Atai ekeme ndikpe ikpe, ntọhọ ye Ekeñwe tọñọ ke usenubọk tutu eyo okut.
Enye añwana ndiwut ete Ita Abasi inyeneke okuk, Ekeñwe owut enye ete idige okuk ke imọ ika ndidọ.
Ita minyeneke okuk, imọ imenyene, okuk imọ edi okuk ebe imọ, koro imọ idide ofin ima ebe imọ.
Mme ikọ emi isinemke Atai Ifako esit, baba esisit.
Ke unam ukak ; Ekeñwe ama okot enye usen kiet; ọdọhọ enye ete, ‘ Mma Eka I Sia afo emekde ndisua Ita Abasi Eyọ Ndem, ka iso ndisua enye; edi mbọk kam kpep mi ndima enye kpa nte emi afo amade Ete mi.
Koro ñkoyom ndikere utọ enyiñ fo oro ke ufọk ndọ —Akwa Añwanima Ita Abasi.’
   Eka Ita Abasi ñko ikayakke enye ọbọ nduọk odudu ke ufọk.
Okposuk edi oro enye akamade eyen esie akaha, enye ekedi ata ọkpọsọñ eka.
Enye esikutde ñkpọ ke usuñ esie, isiwakke ndikut ke eke owo efen.
Ke ofuri obio Abana, enye ekedi ñkukure añwan emi miketimke ima Ambo Eta.
Osuk ebiet enye nte Ambo Eta ama asaña ke odu mkpa ebe esie, man enye enyene itie ubọñ oro enye ekenyenede do.
Mmọdo enye ikebeñeke idem ndinyene ndomo mbubehe kiet ye Ambo Eta ye ufọk esie, ikonyuñ iyomke eyen esie enyene.
Edi nte enye akañwañwana ndikpan Ita Abasi ndika do, ntre ke Ita eketetim eyịre, enyeñe ibuot.
Nte enye akasasua Ekeñwe, ntre ke Ita akama akaha, onyuñ osio esit esie esin ke idem ediye eyen añwan emi.
ñkpọ emi ama ọdiọk eka Ita Abasi esit eti eti tutu ndusuk ini enye ekpere ndibọ esuene ke ubọk eyen esie ke ufọt añwa.
   Uwemeyo usen kiet, Edisua, eka Ita Abasi, ama ọwọrọ ada ke etehe esie ofiori ata akamba mkpo ete :        Abasi Ibom Enyọñ 1 Tua ikpọñ mbọm o !
        Ke ñkpọ enye emi, idomo akak owo.
        Eyen kiet kpọt, ke eka enyene ;        ñkwe uman ke ufọk, ñkwe ọtọ oduk.
   ‘ Se usuñ emi eyen emi ọkọwọrọ ke ufọk, tọñọ ke use-nubọk, edi tutu esim emi, Ita Abasi Eyọ Ndem isimke ufọk ; ikwe mi ke enyịn, ami ñko ñkwe enye.
Yak enye ọnyọñ edi.
Ibọhọke enye akpakpa ke ọtọ oro enye akade.’
   Edisua eketetiñ ikọ emi ama, odop uyo, Idigidọ eyenọwọñ esie emi enye ọkọdọñde akasaña oyom eyen esie ọnyọñ edi.
Idigidọ : Aman Owo !
ñkwe enye o !
Mmasaña ke kpu-kpru ufọk mme ufan esie mbup, ete enye iduhe.
Edisua : Amaka ke edem Iwok ?
Idigidọ : Iñ !
Mma !
Edisua : Edem Esañ a ?
Idigidọ : ñkwe enye do ñko.
Edisua : Nsehe nte amawaha ke edem Itọñ-ubọk ekpe ?
Idigidọ : Mmawaha do, Aman owo.
Mmese enye ke edem ọsọñ-akan ye ke edem Ubọk-ñkanika ye ke edem Akrasi-Iban ye ke edem Ekim-ñkan-ọfiọñ ; kpukpru mbup ñka-nade, ete enye iduhe.
Edisua : Ka kọduọk odudu eyen mi; enye eyenyọñ edi.
Ami ye enye ke ufọk emi mfin emi.
Nnyịn iditreke ndi-tebe utọñ ọfọñ.
Yak oro ana do.
Edim ọbọñ ọkọm, idige ikañ ata.
   Eka Ita Abasi iketiñketiñ ikọ esie ima ke inua, eyen esie otoho oduk ufọk ye mme ufan esie, ke ata ido asian ; omum eka esie afat ete :             Aman-owo aman Ita Abasi!
             Edisua eyen Ete ñkọmbe !
             Kuduọ esit ubaña Uman fo ;             ñwọrọ ke ufọk ‘ Ama-etim edu.’
Edisua : Se mi Ita Abasi!
Oto mmọñ ?
Ita Abasi: Aman-owo, nto anyan ebiet.
Edisua : Anyan ebiet edi mmọñ ?
ọdọdọp, Ekoi, Usakedet, Mbakarada, Obio Ekpo ?
Mmọñ ededi anyan ebiet ?
Ita Abasi: Mme obio oro asasiak do eyom usuñ, edi ndomo kiet ke otu oro iyomke usuñ nte ebiet emi ntode.
Edisua : Tiñ nọ mi, Ufan-ima-eka, mmọñ edi oro mbọk.
Ita Abasi: ñkoto obio ima ndikọm Ima,          Ima omum ofin ọkọbi, ikpọhọkede ;          Enye esin nsimde ufọk emi ke adaña mi!
Edisua: Okudi amafiak aka edem Ambo Eta o, ebine adiaha esie o, ke ini mma ñkakpan fi ?
Ita Abasi: Aman-owo 1 Mfiakkefiak ñka didie ?
Ima ifiọkke mbet.
Edisua : Afo otut utọñ eyen emi!
Afo ekikak eyen emi!
Afo oyom-kiet-eyen emi!
Nsasak okut utiga, ọdọñ akam ete, ñkpọ oro okowot eka imọ.
Unam emi ọbọhọde afia, ababak nnuk-nnuk eto.
Kwa kwa afo ye Ambo Eta.
Okọbọ-ukọbọ-ñkpọ oyom usin o !
Unen-otut-utọñ okop ikọ ke eso efere.
Awuri biop !
Ekondo sai!
Usọ enye mi ?
ọmọfiọk nte akasañade ?
Ita Abasi: Kpukpru se etiñde edi ntre, Aman-owo, edi        Owo amade owo, esit ebiet ekpri ñkanika ;        Etiñ se etiñ, ibuot inaña suñ ọtọ kiet, Owo etiene uyom ima inamke ima, Koro edide uyom oro ke owo ada ọnyọñ.
Edisua : lyi i!
Mbubehe fo edi oro.
Afo ọfiọk ima ; afo ọfiọk uyom ima ; afo ọfiọk se edidade ke esit inyọñ.
Owo nte ami,              Nduñ akwa okure;              Nsaña mbọhọ mbọhọ ;              Mfehe aduak anam;              Koro aduak akam adaduak anam ;              Ntre ke ekenam ye akpa Ete, Eyenyuñ enam ye eyen akpa.
Ita Abasi: Sioño idem fo fep ke ikọ oro, Aman-owo.
   Ima iwotke owo.
Ima akam ọnọ owo uwem.
Ima akan kpukpru ñkpọ ke ererimbot emi, eti ye idiọk.
Edisua: Ndien nso ke atatak ntem ke idaha ?
Uyomke nditetie esit, mbọ ekpri mmọñ efere mfobo, ndien afo afiak ọwọrọ ?
Ekpri efere ñkọbọbọk nnim nnọ fi tọñọ ñkpọñ, asat ama ke eso ọnọ akwa ediyọk.
Ita Abasi: Nyedia, Aman-owo.
Yak ika mi kaña ke edem Okpon Etop.
Ke ifafiak idi idaha emi.
    Ita Abasi eketiñ ikọ emi ama, otoho ọwọrọ ke esien ye mme ufan esie.
Idem ama akpa Edisua eti eti ndikut utọ ukpuhọde emi oko-dude ke idem eyen esie ke ufọt ini oro.
Enye ofiori, ete, ‘ Se ekpa do !
Ke mbek ke mbek, mbañ ofut ebot: ’ Ofuri emi Edisua ọkọtọtọhọ mi ye eyen esie Ita Abasi, Ekanem ye Atai Ifako ke enyam urua utọk ko ke ufọk ñkuhọ ye Ekeñwe ke ibuot owo ima esie.
Eyedi usen eke Ekeñwe mikwe Ita Abasi, usen oro enye ikemeke nditat iso, inyimeke ndidia ñkpọ.
Oro ama anam iden esie ọtọñọ ndisuhọde oto ke ntak akwa ekikere emi enye ekekerede Ita Abasi.
Usen oro Eka-nem oduk ubet akatuak Ekeñwe ete, ‘ Arit Edet, uduakke ndidia ñkpọ ke uwemeyo emi ?
Daha ke enyọñ ise Mma, di be ka keyere mmọñ, man adia ñkpọ.’
Ekeñwe : Nne, mbọk ọmọfiọk mme Ita Udọ ama edi mi ke ini emi ñkedede ?
Ekanem: ñkwe enye mi o, tọñọ nte eyo ekesesiere.
Ekeñwe : Oro, mme enye iduakke ndidi mi mfin mbọk ?
Ekanem : Ndi enye oro edi mmọñ emi ndọhọde fi nte edika ekeyere, man adia ñkpọ !
Emekut eyen-añwan emi o !
Se nte enye ọkpọñde akpan ekikere esit; afiakde ekere eyen eden owo ; ọkpọñde akpan ñkpọ emi ebehede enye ; emende ekikere esit esie eberi ye ebe !
Ekeñwe : Wai!
Woyo !
Mmọñọ Eka, ese ete ñkpọ efen do emi ebehede mi ke uwem emi nte Ita Abasi ?
Ekanem: Mma Eka, di o !
Di dikop se adiaha fo etiñde idaha emi.
Mmọñọ ete idige ibuot eyen emi ọtọñọ ndibiara ?
   Ke ini emi Ekeñwe ama eketiñ ikọ emi ama, eka esie oduk etiene enye ete enye edika ekeyere mmọñ, adia ñkpọ, man enye ekpebeñe idem ke mbre.
Iban Ambo Eta ekeyom ndibre Ntimi nnọ enye ke mbubreyo usen oro.
Do ke Ekeñwe ọkọbọrọ eka esie ete, ‘ Kpọñ mi okimmọ ye mmọñ ye udia ye unek.
Mma nnek mfin, ñkpọñ ọ ? ’
Ekeñwe ama onyuñ ọsọñ ibuot, etre ndika ñkeyere mmọñ oro.
Eka esie atak do ke idaha, ese enye tutu asiama, enyeñe ibuot ete, ‘ Nduọhọke fi eyen mi, UYEN edi idiọk ñkpọ ’.
OKONEYO            Ufọt ini idap edi ini ndige ;            Mme idiọk ibọk ubi etibe ini oro.
Abasi obot ikọt Esie ọnọ ini idap ; Edi ekem owo nte mmọ etibi ibak enim.
   ‘Akpan nsaña Idiañ obom Idiañ ibuot; ’ ‘ Adia owo anam owo.’
Ekedi ntre ye Ita ye mme nsaña esie.
Mme mkparawa obio Abana emi ekemade Ekeñwe ekanyuñ eduakde ndibup enye ndọ, ikoduhe ke inemesit ke ini emi mmọ ekekopde ete Ete esie Ambo Eta ama emen enye ọnọ Ita Abasi ke ndọ.
Ekese ke otu mkparawa emi ekedi mme akpan ufan ye nsaña Ita Abasi; edi akananam inua ibọhọke mmọ baba owo kiet nditiñ ubiak esie nnọ ufan mmọ emi ke mfọniso ama ekebem mmọ iso enyene se kpukpru mmọ ekebinede.
Ke iso Ita Abasi, mmọ edia, eta, eñwọñ, ebre nte ata mbon ima; edi akpa ifet emi eyen oro akpade edem ọnọ mmọ, mmọ iduọkke ini ndibaña enye idiọk ibaña, nnyuñ nnam enye se mmọ ekekeme ndibiat ndọ esie oro nnyuñ ntimede uwem esie ofuri ofuri.
Ebiet eke mmọ ekefiọkde ete Ita Abasi ama enyene owo emi akamade enye uyo okonyuñ ekerede ufọn esie, do ke mmọ ekeneñede iso ekọñ mmọ enim, man ekebiat ima oro, ekabade etọ usua ke esit.
Ndien sia usua awakde ndisọp nsehe nnyuñ ñkọri ñkan ima, mme mkparawa emi esiwawak ndikut unen ke idiọk ubọk utom mmọ.
Ke ekpri ini esisit, Ita Abasi, emi, ke ini emi ekebede, ekedide eyen ima ye eyen idorenyịn ke ekikere ediwak owo ke Abana ama akabade edi ñkpọ itek esit ọnọ ekese ikpọ owo ke obio kpa ye mme nditọ ubuene nde.
Ikọ oro edi ata ofuri akpanikọ emi ọdọhọde ete ‘ ọdọ ediye añwan akama mkpa isọn ’.
    Kiet ke otu ebiet emi mme oburobut ufan emi ekedade Ita Abasi eketuaha, ekedi ke ebiet Akpan nnyịn ọfiọñ Ambo Eta.
Okposuk edi oro ọbọñ Ambo Eta mikọtọtke baba owo esie kiet, mbemiso enye emen adiaha esie ọnọ Ita Abasi ke ndọ, Akpan nnyịn ọfiọñ, nte ubọk nnasia Ambo Eta, ikọbọhọ edinam Ete esie ke akamba iyaresit.
Enye ama ọtọhọ esisit, edi ke ini emi Ambo Eta okutde ndudue esie onyuñ ekpede enye ubọk, enye ama osioño idem ke ikọ oro ofuri ofuri efep.
Tọñọ ke ini oro, enye ama aka iso ndima Ekeñwe nnyuñ mbon enye ye ebe esie Ita Abasi ukem ukem nte Ete esie Ambo Eta akanamde.
Ke ini emi mme ufan emi ekutde utọ iman emi ke ufọt ufan mmọ ye mme ukot esie, mmọ ediomi enyuñ ebiere ye esit kiet ndibiat iman oro.
Mfin, mmọ ebine Akpan nnyịn ọfiọñ, ekebia enọ enye ete Ita Abasi okot enye ofin.
ñkpọñ, mmọ efiak ebine enye, eketiñ ete Ita Abasi ke anyaña itie ubọñ ye enye.
Okut, mmọ etọñọ ntak eka eketiñ enọ enye, ete, ‘ Se etetie do, Ita Abasi ke-ọkọk ibọk, ufien ye nnasia, oyom fi ndiwot, man enye ada itie fo ke obio.’
Akpan nnyịn ọfiọñ ikọduọkke odudu inọ mkparawa emi ye edidọk mmọ.
Ke unam ukak, enye okot kpukpru mmọ usen kiet, emen ofuri ofuri se edinam mmọ ọwọrọde ayarade ọnọ mmọ ; onyuñ asian mmọ añwañwa ete ọtọñọde ke usen oro tutu esim utit uwem esie ye eke mmọ yak mmọ etre, ekuda aba baba ikọ kiet editiñ enọ imọ ke abaña Ita Abasi ye se enye aduakde ndinam imọ; ye ikọ oro edide akpanikọ, ye midige.
    Ndien, okposuk edi oro mme nsọk ikọ oro esifinade ekihere ọfiọñ Ambo Eta ke ini ke ini, enye ikebeñeke idem ndinim mmọ baba kiet ke akpanikọ.
Edi usen kiet, ñkpọ ama etibe ke Abana emi akanamde Akpan nnyịn ọfiọñ ọkpuhọde ekikere emi.
ọbọñ Isemin, etiñ-ikọ-obio ye akpan isuñ utom ọbọñ obio ọdọñọ onyuñ akpa.
Ndien ke ini emi ema ekenam ikpo esie ema, ama ana nte emek ọbọñ efen esin ke itie oro.
Odudu ye unen edimek obufa Esukwa ekesine ke ubọk mbọñ obio.
Mmọdo, ke edikem ini, mmọ eduk ke esop nditọ-isọñ, enyuñ etọñọ nditiñ ikọ emi.
Sia Ita Abasi ama okokpon ada ke idaha eden owo, enye ama odu ke esop ke usen oro.
Ema etiñ ikọ emi tutu ekpere ndisim utit esie.
Edi ke ofuri oro, Ita Abasi ikosioroke uyo, ikonyuñ itiñke baba ikọ kiet.
Do ke mbọñ obio ekeduat enye edem iba ete, ‘ Emi afo esinde nditiñ ikọ isọñ mme Ete fo, afo oyom anie etiñ ?
Eke nnyịn emi, usen ifañ ọsuhọ ?
Nnuk ebot eyese edem isehe aba iso ; idige edi mbufo ntem edikara obio emi ke ini iso ?
Ndien ebet nso ?
Nso inam mutọñọke idaha emi ndinam ntre ?
Ufiọkke ete ini emi nnyịn eken ikọtọñọde utom emi ndinam, nnyịn ikesimke kaña idaha fo oro ke isua emana ? ’
    Ita Abasi ama ọbọrọ ete imọ ikoyomke ndinyene uyo mbak se ikanamde Nna Akpan edinam Nna Udọ. ‘
Abasi Ekpe-nyọñ eketiñ ikọ isọñ mme Ete esie kpa ke esop emi, isọñ adia enye.
Ndien nso ke ekpri owo nte ami ọfiọk nditiñ mbaña ikọ isọñ ?
Mmọdo mme Ete mi mbọk, idige ke usọñọenyịn, ami ndinyeneke uyo ke ikọ emi.
Se ededi emi mbufo edibie-rede, ami nyebere ke esit.’
Ke ini emi mbọñ Abana ekopde ikọ emi, mmọ efut enye, ete enye enyene ndinyene uyo.
ọbọñ ñkpeti, nte ndisime ido utiñ ikọ esie edide, obup enye ete, ‘ Anie edi ofin mi ke esop emi, emi afo efehede ete enye eyeda fi okowot nte emi ọkọnọ Ekpe Otu akadade Abasi Ekpenyọñ okowot ke mmọñ ? ’
Ndo ndo oro, ñkpeti ọwọñọde enyịn ese ọfiọñ Ambo Eta, eti ete enye edi ofin, okposuk edi oro ema ekeban enye itie eyen isọñ.
Mme mbọñ eken etiene eti ntre ñko, mmọdo mmọ ebeñe ñkpeti ndikpọñ ikọ oro.
Edi Akpan nnyịn ọfiọñ ama akabade ọbọ ikọ Ita nte enye okot imọ ofin, onyuñ añwana ndiwut ete imọ ikpodotke ndidu ke esop oro ; kpa nte mme asaña mbia esiwakde nditiñ nnọ enye.
Oro ekedi akpa iduọ Ita Abasi ke ebiet emi ọfiọñ Ambo Eta ekenimde enye ke esit ima esie.
    Kam fiọk, Ita etiñ ikọ esie etre ke ebiet oro enye eketiñde akpa ikọ esie etre.
Edi, ke ini emi mbọñ obio esuk eyịrede enye ete enye enyene uyo, enye ọnọ emi nte ibọrọ esie : ‘ Ke ekikere mi ikpọñ, ñkut nte mbọñ ekpeyak itie Esukwa oro enọ Akpan nnyịn ọfiọñ, koro ke odudu ye ke ifiọk editiñ ikọ, owo efen iduhe ke obio Abana emi, emi odotde ke itie oro nte enye.
Do ami mmemek Akpan nnyịn nte obufa Esukwa ọbọñ obio ke itie ọbọñ Isemin emi miduhe aba.’
Ambo Eta ikayakke yak enye etiñ ikọ esie ama, ọkọm enye, onyuñ etiñ ikọ ndisọñọ uyo esie.
Mme mbọñ eken kpukpru ekọñ okuk-eto mmọ ke isọñ, eduri, ete mmimọ ikut ntre ñko, imonyuñ isọñọ uyo oro.
Mmọdo ema ebiere ete ọtọñọde ke mbubreyo usen oro, eyak itie Esukwa enọ ọbọñ ọfiọñ Ambo Eta.
    Nte ido edide, Akpan rmyịn ọfiọñ ama adaha ke enyọñ etiñ ikọ ndikọm mbọñ Abana ke obufa itie emi mmọ enọde enye. ‘
Amasi mi ye mme ñkpisọñ Abana 1 Mmọkọm mbufo eti eti ke usuñ nte mbufo edade ekpono mi mfin ye ke mme ini efen emi ekebede.
Akamba ufip emi odude mi ke esit ọnọ obio emi, idige ikpọ itie nte ikpọ utom.
Mmaña ndikop owo etiñde ete owo efen anam utom ke obio emi akan mi, koro Abana edide obio emi ami mmade eti eti.
Utom itie Esukwa edi ọkpọsọñ utom, edi nyedomo ndida ofuri esit mi nnam enye.’
Ke ini emi Akpan nnyịn ama eketiñ ikọ emi ama, Ambo Eta, nte ọbọñ obio ọkọm enye ke edinyime emi enye osọpde enyime ndida itie oro ye ke kpukpru mme uñwam eken emi enye esiwakde ndinọ obio ke mme isua emi ekebede.
    Ita Abasi ke akam akpa idaresit ete imọ imọñọ ukot imọ ata akamba ukpono ke edimek enye nsin ke itie ubọñ Esu kwa.
Akpan nnyịn ọfiọñ ke idem esie ñko ama ọtọñọ ndikere ntre.
Edi nso iketibe ?
Kpa ke okoneyo usen oro, Ekpri Akata akadiana ke inua otop ọfiọñ ofiori enye, ete, ‘ Akpan nnyịn ọfiọñ I Etie didie do ?
Ita Abasi ikotke fi ofin mfin emi, ke esop nditọ isọñ ?
Enye ibọhọ fi itie ubọñ do ?
Akananam afo omokut owo edide Esukwa ama, ekem enye akabade edi ọbọñ obio ?
Idige ikọ emi eketiñde enọ fi edi oro, afo ete eda nsu edaha imọ ke iso ?
Esiere o I ọbọñ Esukwa !
Kam sọñọ mum itie enye oro kama, midige ntre ke ini emi Ita Abasi edidọkde itie ke ebekpo Abana, enye iditreke ndibọ fi itie oro ñko mmen nnọ ufan esie kiet eke enye edimade.
Kpi ikọ mi oro ke eto.
ọbọñ Esukwa !
Esiere o ! ’
   Ke ini emi Akpan nnyịn ọfiọñ okopde ikọ emi ke inua Ekpri Akata, enye asuan enyịn oyom owo emi enye ekpeyipde mbara mkpaidem, ikwe, mmọdo enye eyip idem esie.
Edi ata akpanikọ ete, nte ido ye mbet obio Abana ekedide, akpa ifet emi owo adade itie nte Esukwa, enye isikemeke aba ke baba ntak kiet ndiyara ntinya nte ọbọñ obio.
Ke ini emi ọfiọñ eketide mbet emi, enye ama enim kpukpru ikọ emi enye esikopde abaña Ita Abasi ke akpanikọ.
Ke emi, ntinya obio Abana ama ebe ọkpọñ enye ebine Ita Abasi.
Ndien ñkpọ efen ikoduhe ibọhọke mkpa mkpa ikpọñ edinam Ita Abasi asana itie ayak ọnọ owo efen.
Kpa ke ndo ndo oro, kpukpru nti ekikere ye ima emi ọfiọñ Ambo Eta ekenyenede ọnọ Ete esie ye Ekeñwe ye Ita Abasi ye obio Abana, kpukpru ima oro ama akpa ọwọrọ enye ke esit.
Ndien ata ọkpọsọñ ndot ndot usua oduk ada itie do.
Ndien nso inyene ndik ntre nte ufan ima ke ini emi enye akabarede edi asua ye akani owo ima esie ?
Asua efen eke enyenede ndik nte utọ asua oro iduhe.
Ekedi ntre ukem ukem ye Akpan nnyịn ọfiọñ ke ini emi enye ama ekebiere ndisua Ita Abasi ye ofuri ofuri obio Abana.
Isana ete ‘ NSIñ,’ enye ikpetreke ndikabarede obio oro iso ñkibi ke isọñ.
Edi Abasi ikayakke enañ aman iba nte mbuk emi ediwutde ke iso.
   Isua itiokiet ema ebe Ekeñwe ke ufọk ñkuhọ ukune-ọfọñ.
Uwọrọ ñkuhọ esie ama ekpere ndikem ini; man enye ekpebe ọnyọñ ufọk Ita Abasi, ọbọñ Ambo Eta ọtọñọ nditim idem, man enye ekpekeme ndiduñ adiaha esie ufọk nte itie esie odotde.
ọfiọñ Ambo Eta ama enyene akamba udeme ke utom ntim idem oro.
Mmọdo ke ndañ nsiere usen emi esop Nditọ Isọñ Abaña ekemekde enye ke Esukwa, enye ama adaha ebine Ete esie Ambo Eta, akabiaña enye ete imọ iyom ndisio ñka esuk urua, man imọ ika ikọtọñọ nditim idem ke abaña emi ini uwọrọ ñkuhọ adiaha ekekperede.
Ambo Eta enyime enye ke idaresit, ọkọm enye onyuñ ebeñe enye ete enye okutie do ebigi, sia mme utom ewakde emi esinede enye ke ubọk ndinam nte obufa ọbọñ Esukwa.
   Edi akpa ifet emi ikpat ọfiọñ Ambo Eta edigide ke isọñ esuk urua esie, enye obiom kpukpru okuk ye inyene esie oduk ke esit ikọt ndisaña ke obio, ke obio mbọ ndiọi ibọk mfak.
Ewe obio ọkọsuhọ emi enye mikesimke ?
Ke Ekoi ye ke Usak Edet; ke Uneñe ye ke Ibibio, ọfiọñ Ambo Eta ama asaña akanade ; abiat kpukpru inyene esie ada afak ibọk.
Ke ini emi enye ama ekenyene ibọk nte ekemde enye ke idem, enye ama afiak ọnyọñ ke esuk urua esie.
Do ke enye eketie ọtọñọ ndidomo odudu nsio nsio ibọk esie ke idem mme asua esie ke Abana.
Edi nte mme ubom etode ke Abana ebehe ke esuk urua oro, ke usen ke usen, ekesuk ebuk mbuk nsọñ idem Ambo Eta ye uyai Ekeñwe ye ñkoñine Ita Abasi.
   Esit ikenemke ọfiọñ Ambo Eta baba esisit ke ini emi enye okokopde nti mbuk emi.
Ke okoneyo usen kiet, enye anana ama, edi ese, enye adaha ke enyọñ wap, ọtọñọ nditiñ ikọ nnyuñ nnam ñkpọ nte owo emi ibuot abiarade: ‘ Sai!
nso ke nnanam ñkpọ ntem nte ndige eyen eden owo !
Mma mbiatke, Ayuña!
Nyebiat!
Mbiatke, nso ida ke usuñ ?
Nso ikere Ambo Eta ?
Nse nte idem Ambo Eta edi ami ndi. “
Mikpedige usọ, ọkpọfiọk uka ? ” “
Nso ikaman mkpọñ ; mkpọñ amande mbọ ? ”
Ifin emi ndepde nnọ Ambo Eta ebe owo anañ.
Okuk ye ufene ye ubom emi nnọde enye ke isua, ke isua, anie ekeme ndibat ?
Anie ekeme ndibat ekpuk‘ Mma mbiatke, Ayuña !
Nyebiat! ’
ke iyịre ?
Ndien owo anam oro ọnọ Ete ufin esie, ikemke adañado ?
Enye Ambo Eta anam nso ọnọ mi ? ’
   ‘ Mma mbiatke Ekpinọn !
Nyebiat!
Nso ikere Ita Abasi ?
Ekpri owo ñkpọñ ñkpọñ emi!
Akpanamde mi, ete ubọk ñka mi, emi ata ekpri nsek eyenọwọñ.
Nse nte ami ndi akamba owo nnọ Ete esie.
Ndu ke Esukwa mma nnọ Ambo Eta, ekem mfiak nduk nnọ enye ; anie etiñ ntre !
Anie ọdọhọ ete nyenyime ntre ? ’
   ‘ Mma-mbiatke, Ekendim !
Nyebiat!
Nso ikere Abana ?
Mme ukpọk ukpọk mbọñ emi edude ke esit 1 Mikpedige ami, nse nte adaña mi Atabọñ ikpetreke ndifut obio oro nte owo ofut mbri ada adaha.
Kpukpru oro, mmọ efre.
Kpa emana Ita Abasi ke mmọ eti ye itie ufin mi ke obio.
Kop usọñọenyịn!
Ami Ekuriku!
Ami Okurukpasi, unam ukwaya !
Ami Obodom Anawuri-Ekpe !
Ami Tibahade, añwana-ekọñ-ikpọñ !
Ami Unanim !
Ami Iso Ikañ, edem Eyo !
Ami ñkpanauruk !
Nyebiat!
Yak ọsọñ nte ukwak ; mma nsin ikpat eyemem.
Imemkemem didie ?
Ami ke obot, ami ke mmọñ, ami ke itiat, ami ke ikañ, ami ke ofim ye ke oyobio ye ke edim ye ke obuma.
Mma mbiatke, ọsọñọ!’
   Ke ini emi ọfiọñ Ambo Eta ama akanam ọkpọsọñ uduak emi ama, enye ama atañ nsio nsio ñkpọsọñ ibọk esie anam ke idem.
Ekim ekpo emi enye ekeyerede ke ofuri idem ọbiọñọ ñkpọ ndik ekededi ndisaña ñkpere enye.
Ekpri ikim emi enye ọkọkọñde ke itọñ ọkọdọñọ nduọhọ ke esit.
Asua ike-meke ndisọp ndaha ke enyọñ mbine enye nsim.
Isim enañ esie ekesine ibọk idap.
Enye ama ofofuñ enye, ekpedi owo ikie ekedu ke itie ukpeme kpukpru mmọ enyene ndiduọñọ ke isọñ nde ọkpọsọñ idap tutu enye oduk anam se enye amade ama ke ebiet oro, ndien mmọ ekeme ndidemede.
Ika esie ekesine ibọk odudu.
Ekpedi ñkpọsọñ dọkin duop ke eda ekọbi usuñ oro, enye ama adada ika oro otuk, mme dọkin oro ekpọhọde idem mmọ kiet kiet, usuñ onyuñ eberede idem esie.
Bidak esie ekesine ibọk eduri.
Se enye otutuk ubọk ekenyene ndi-daha ntiene enye ; eneni ye mfaña ndomo kiet iduhe.
Ntañ-inim emi enye akafakde ke inua esie ekesine ntop okpubeñ ye imum.
Owo eke enye adada ubọk esie otuk ikọfiọkke ndifiori ñkpo mme ndinam uyom baba kiet ke ofuri ofuri usen itiaba, misimke usen itiaba owo oro ikemeke ndisioro uyo ke itọñ ntiñ baba ikọ kiet.
ọyọhọ iso ibọk esie itiaba ekedi ñkpekpem, ibọk usọp ye ufere.
ọkpọ-usuñ ọkpọdọrọ nte etigi, obot okpokoñ nte ibibene, ekpedi ekpri eto kiet ke eda edori nte ebọp, enye ekeme nditoho ke esit mbe, iduọhọ, ikpat esie inyuñ ifiọñọkede.
   Ke utọ usuñ emi ke ọfiọñ Amo Eta akada etim idem esie mbem iso enye adaha aka akwa ekọñ usiene esie ke Abana.
Kpa ke bkoneyo usen oro, enye ama ọnọ ñkpọsọñ owo esie ita uyo, ete mmọ eduk ke ekpri ubom ewat imọ eka Abana.
Mme mmọ emi kpukpru ekedi imum imum, mmọ isiwakke ndika Abana, isinyuñ ifiọkke se idude ke obio.
Mmọdo, sia mmọ midinyeneke ifet ndiyarade enye, ọfiọñ ama ọkpọñ kpukpru ikọt esie eken, ada kpa imum ita emi.
Kpa ke 96okoneyo oro, mmọ ema ewat ekedian ke esuk Abana.
Enye ọnọ mmọ uyo ete etie do ke ubom ebet imọ, ika idi; ebe esie ọdọk nnennen ọkọwọrọ ke esit ebiet Ete esie, ọbọñ Ambo Eta Okim.
EKEñWE OSOP           Utin ọsuhọde, eyo ọsuhọde ; Utin ebe inyañ, eyo idaha aba ; Utin ke ada mme idem ọnyọñ ekuk.
           Ikọt odobo, mbukpo omum unen ;           Mbukpo omum unen ke ini ikọt odobode.
   Tọñọ ke ini emi ọfiọñ Ambo Eta akasañade ke nsio nsio obio afak mme ndiọi ibọk esie, tutu esim ke okoneyo usen oro enye ekebierede ndisio ñka ekọñ ke Abana, ofuri ofuri uduak esie ekedi ndiwot Ete esie ọbọñ Ambo Eta ye ukot esie Ita Abasi.
Ekikere edinam Ekeñwe idiọk ñkpọ baba kiet ikodukke enye ke esit ke ofuri ini oro.
Koro adaña nte enye ekekemede nditi, akananam eyen añwan oro ikeduehe enye ke baba usuñ kiet.
Ke ndiọk iso esie, Ambo Eta ama ekeme ndibọhọ mkpa oro, koro ọbọñ obio Abana ekedi eden owo itiaba ke ibọk ñko.
Uteñe emi okodude enye ke ọkpọiso ikedige se baba owo kiet ekekemede ndise enye ke iso, ntọñọ ntak ñkeme ndinam enye baba idiọk ñkpọ kiet.
Tọñọ ke ini uyen esie tutu enye okpon akabade akamba owo, ọfiọñ ama ekpep ndibak iso Ambo Eta Ete esie.
Mmọdo, ikedige mmemmem ñkpọ inọ enye ndisọp ñwot Ete esie nte enye akpamade ndinam.
   Ita Abasi ñko, ‘ Idem-etok-etok, Esit-akwa-owo.’
Okpo-suk edi nte enye ekedide eyenọwọñ ke isua emana, ke ibọk, enye ikedige ndudiap, ke esit uko enye ikedige ifia ubọk kiet, ke ndiọk iso esie, ọfiọñ Ambo Eta ama akam ekeme ndibọ mkpa oro ñkpa ke ubọk Ita Abasi koro mbia ema etetiñ enọ enye ete Ita Abasi ke ọkọk ibọk oyom enye ke ufien ye ke nnasia ndiwot. ‘
Aka-ekọñ ye ibuot, ekọñ ye ibuot.’
   Emi ekedi mme ekikere emi eketimerede ọfiọñ Ambo Eta esit eti eti, ekenyuñ enamde enye ọtọñọ ndiyik usuñ nte enye ekpenimde iso ekọñ esie, man kpukpru ñkpọ ekpetim asaña ọfọn ye enye.
Ke editim ñkere, enye ama ebiere ndisana owo iba oro nnyak ñkabade nda nduduọhọ oro ñkọduọhọ Ekeñwe. ‘
Nyekabade nnam ñkpọ ke usuñ efen.
Ufen emi ndimiade Ekeñwe eyebiak Ete ye ebe ye obio akan mkpa owo kiet efen ekededi ke Abana.
Ndiwotkewot enye, edi nyedip enye ke enyịn kpukpru mmọ ke ediwak isua.
Mikpemeke mmọ idikwe enye aba ke nsi nsi.
ñkpowowot enye, edi baba, mbet ibọk mi ọbiọñọ mi ndikut iyip ye iso mkpa asua mi, akpan akpan enye emi edide ñwan.
Mmọdo, nyenyam enye ke anyan idut, nnọ mmọ emi midiyakke ete esie mme ebe esie ekut enye aba ke uwem emi.
Iso ọfọn, iduọ esit ufen Ekeñwe eyedi ntak mkpa Ambo Eta ye Ita Abasi.
Enye oro akam edi se ami ntimde nyom.’
Ye utọ uduak emi, ọfiọñ Ambo Eta ebe oduk esa iban Ete esie asaña tutu ebe esim ubet emi Ekeñwe akanade ede idap.
Ibọk esie anam kpukpru owo ede idap usen oro nte ñkpọ eke mmọ ekekpañade kpaña.
Ndien ke ini emi enye ama eketim idem esie ama, enye atuak Ekeñwe ke idap.
ọfiọñ : Adiaha !
Adiaha, daha ke enyọñ ini kiet I Ekeñwe : Afo anie edi emi 1ọfiọñ : Hau !
Oro udiọñọke mi aba ?
Ami Akpan nnyịn ọfiọñ.
Ekeñwe : 0-0 !
Akpan nnyịn !
Nso Ete ?
Nso itibe ?
ọfiọñ : Daha ke enyọñ wọrọ di; mmọñ ntiñ nnọ fi.
(Ekeñwe ama adaha ke enyọñ, etie ke mkpana)   Mmọñọ afo ukopke se itibede o ?
Idem Ete nnyịn ọdiọk akpan akpan ke okoneyo emi.
Mmọdo, eda enye edaha.
Ndien edọhọ ete ami ndi ndida fi man afo ekpekeme ndidu ñkpere enye; koro nnyịn mifiọkke se iditibede; ọfọn afo odu ke itie okut kukpru ñkpọ ke enyịn fo ikpọñ.
Sọp di nnyịn idaha.
Se mmọ ko o I Omokut uyama ikañ oro ?
Edi mmọ edi oro.
Ekeñwe : Yak nsine naña ewura mi e !
ọfiọñ : Kpọñ ewura kaña Adiaha.
ñkpọhọde oro ke idem fo ekem.
Ewura fo ko ye eka fo ediwak.
Men ọfọñ mbri oro wañ ke idem, oro ekem.
Ekeñwe : Wai!
Mmatak !
Mbọk nso iwọrọ mi ntem ?
Eka mi e ?
ọfiọñ : Hau !
Idige mmetetiñ mi nnọ fi nte mmọ ebebem iso.
Kpukpru mmọ edu ko ye Ete nnyịn idaha emi.
Ekeñwe: Yak ntuak naña eyenọwọñ kiet, ndọñ enye utom ke edem Ita Udọ.
ñkpema nte enye etienede asaña ye nnyịn.
ọfiọñ : Baba Adiaha !
Owo isinamke ñkpọ ntre.
Baba owo kiet ke obio emi inyeneke kaña unen ndomo kiet ndifiọk nte idem Ete nnyịn etiede ke emi.
Daha ke enyọñ.
Sañ ini kiet Adiaha !
Kubiat aba ini.
   Ekeñwe ama adaha ke enyọñ, asaña etiene enye.
Ikebigike, Ekeñwe etibi eyet atua ke ata suñ suñ uyo, ete :            Nso ke obio odobo ntem mi!
            Kpukpru ebiet edu ke ekim ;            Ita Abasi!
Eyen Atiata !
            Sọp ini kiet di sim mi mi;            Ndik ke anam eyen !
            Ete Ambo Eta ọdọñọ mkpa mkpa ;            Yak nsọp ñkesim Amasi.
            Ita Abasi!
sọp sim mi mi;            Mbak asua edida ima ọnyọñ            Ndik ke anam eyen !
  Adiaha akanam iwọrọke esien, Edi, akpa añwa ọwọrọ ke ekim.
Ita Abasi!
sọp sim mi mi, Mbak ndibe ñka usuñ anyan.
Ndik ke anam eyen !
             Akpan nnyịn ke odoro mi ndik ;             Ido esie etie isa isa.
             Ita Abasi!
sọp sim mi mi; Mbak ofin ediwot eyen edip.
Ndik ke anam eyen !
   Ke ini emi ọfiọñ Ambo Eta okutde ete uyo eyet Ekeñwe ke ọtọñọ ndimenede ke enyọñ, enye omum enye mkpọk inua mbiba adian ọtọ kiet.
Ndo ndo oro Ekeñwe ekibi inua tutu mmọ esaña ekeduk ubom.
Tọñọ ke ini oro tutu mmọ ewat ekebehe ke esuk obio Usak Edet emi ufan ọfiọñ Ambo Eta okodude, Ekeñwe ekedi ata imum.
Kpa ye mme eyet emi enye akatuade ke usuñ ke ini ke ini, enye akatua imum imum.
   Eyo ama esiere ebigi, baba owo kiet ikekwe Ekeñwe.
Eka esie Ekanem Abasi oduk ubet nna esie okoyom enye do ikwe, ebe ọwọrọ ebine Atai Ifako.
Ekanem : Eka nnyịn !
Amadaha o !
ọmọfiọk ete nte eyo ekesesiere mfin emi, ñkwe kaña adiaha fo o!
Mmaka ubet esie ikaba ñkoyom enye do.
ñkwe enye.
Atai: Hau !
Keti ?
Mbọk, mme enye okpodu ke mmọñ ?
Okudi enye ko ye Ete esie ke esa esie o !
Ka do ise kese.
Mukwe enye do, be ka koyom enye ke ekpri esa ye ke mme esa iban eken.
Oro eyen akpabak ntre aka mmọñ ke usenubọk emi ? (
Ete imyịn ama oduk ke esa Akwa Añwanima esie.)
Ete nnyịn emesiere o !
Mmakam ndọñ Okut-ama do ke esa fo nte edise mme adiaha odu do ye afo.
Ambo Eta : Mmbe enye ke usuñ idaha emi.
Ami nto esa mi ñwọrọ ndi mi.
Nte eyo ekesesire, ñkwe adiaha mi kaña.
Atai: Ami ñko ñkwe enye o !
Ekanem : Ete nnyịn 1 Eka nnyịn !
Mmoyom adiaha Edet ke ofuri ofuri esit ebiet ye ke kpukpru esa iban ntop ñkabade, ñkwe enye o !
Ndomo owo kiet emi onyuñ etiñde ọnọ mi ete imọ imokut enye iduhe.
ọfọñ mbri esie ke mkpana ñkwe.
Kpa ewura emi ke ñkut nte enye okososio ọkọñ ke ntok ke okoneyo mbemiso enye oduk idap.
Mmonyuñ ntak ñko o !
Ambo Eta : Si, kibi inua oro !
Atak nso ?
Edọhọ ete eyen ososop ?
Oro, enyene nte Ekeñwe ekemede nditibi isọñ nsop ntre nte iko ntokon ; ndien ami ye afo ye ofuri obio emi itre ndisop ntiene enye ?
Nse nte ikọ edisop oro ama etre ke Abasi Ekpenyọñ.
Mmọñọ, ufiọkke ete ofim ofim onuk etiñe okon eyop ?
Atai: Ndien Ete nnyịn, adiaha akpabak aka mmọñ ke use-nubọk emi ?
Mmọñ ke enye ekeme ndiwọrọ ñka ñkpọñ esa emi ?
Akananam, enye inamke ntre.
Ambo Eta : lyi i!
Edi mmọfiọk nte enye isopke.
Ekanem : Adaña etetiñ enye efere efere do, enọ mi eyen mi o !
Enọ mi eyen mi o !
Enọ mi eyen o !
Enọ mi eyen mi o !
Eyen aka idim ọnyọñ ye abañ, abañ okukpa, ikim okuwaha utọñ !
Enọ mi eyen mi o !
Ambo Eta: Mmọñọ, ete idige idat oyom ndinam Ekanem emi, mbọk.
Se mi, Ekanem ibuot abiara fi ?
Ekanem: Enọ mi eyen mi o !
Ikañ ata utañ, ubiom ekere idem.
Usen ata usan, ndik odoro akwa.
Abasi Ekpenyọñ okonyuñ anam ntem; tutu esim emi, ñkwe enye kaña.
Enọ mi eyen mi o !
Odudu ete imọ ke ibọbọñ, edi ikọt okpon akan imọ.
Ntekim : Amasi!
Se bọkit adiaha mi, emen ke inua otop eduk edi.
Mme ntañ inim ye isim enañ emi, etañ kpa do.
Ambo Eta : Wai!
Ete mi Eta Okim Efa e !
mmatak !
Eda Umen eyip eyen mi efehe.
Oro mme anie ọkpọsọñ esit anam mi utọ nnama eke etiede ntre ye mkpasip eyen kiet ?
   Ambo Eta ama ọduọ ke isọñ, ọsuhọ.
Ekanem Abasi ye Atai Ifako enam kpasuk ntre.
Ntekim ọkpọñ mmọ do kaña, efehe ọwọrọ ke inua otop, ada do amia mkpo ọbọhọde, ‘ Abana o 1 Abana o !
Abana o 1 Ebine nnyịn o !
Ekọñ emen obio umbfo o ! ’
   Emi eketetiñ mi, esit ebiet ọbọñ obio ama ekim nte urua.
Iban ye iden, ikpọ ye ñkpri, ekebiet ntan, ke ebebup se itibede.
Okuk-eto ye eduat; akañkañ ye ikañ ewewọñọ edem iba.
Ndusuk mkparawa emi mikọfiọkke kaña se iti-bede ke etọñọ ndida ñkpọ emi nsin ke mbuburu ete ewut mmimọ ekọñ naña, mmimọ iñwana ye enye.
Edi ke ini emi Ntekim eyemende mbuk edisop Ekeñwe ọkpọhọrede, onyuñ adade mme mbọñ oduk esa okowut okpo owo ita emi, kpukpru ñkpọ ema ebiara.
Enye emi ama emen idem ọtọ ko, otop ofut esie ọduọk, ada ubọk iba omum ibuot ewere, atua eyet nte ndusuk ndisime nditọwọñ esiwakde ndinam.
Baba owo kiet eke ekekemede ndikpan enye eken ete, ‘ Da !
kutua aba ! ’
ikeduhe.
   Abana ema etua eyet emi ebigi eti eti nte ido utua eyet mmọ edide.
Tutu esim ufọt uwemeyo usen oro, eyet ke ọsọsọñ afara kiet.
Mikam idige ọbọñ ñkpeti, Ambo Eta ye iban esie iba ekpetie ke itie oro mmọ ekeduọde ena, tutu ekpa eka.
Edi enye ama eti, okot mbọñ ifañ emi ekedude ekpere enye, mmọ esaña eduk esa iban ọbọñ obio, ekenuak enye ye iban esie tutu mmọ efiak eset; edaha ke enyọñ, etetie.
Edi ọkpọsọñ mfuhọ ye mmem idem ikayakke Ambo Eta etetie ebigi, do enye ama ebeñe mme mbọñ oro ete eyak imọ inana ; ñkpọ inamke imọ.
Atai Ifako ye Ekanem Abasi, ke ini emi mmọ ema ekeset, eyenam ñkpọ nte nditeñ, enye emi ama emen eso ayak enim, ekemen mfiọk.
Enye oko oduk esa uyeremmọñ afiak, ọwọrọ edi ye abañ mmọñ ke ibuot, ikọfiọkke fiọk aba se mmọ ekpenamde.
Edi ata akpanikọ, kpa nte Ekanem Abasi eketiñde ke editọñọ ete, ‘ Ukut omum owo, idet esim etak utọñ.’
ñkpọ idet ukut Ekanem ama ọsuhọde ebe enye etak utọñ, oniọñ esim enye ke isin.
    Ke ini emi ọbọñ ñkpeti ye mme mbọñ eken ema ekewọrọ ke esa Ambo Eta eduk ke esit ebiet esie, enye ama okut iban Ambo Eta ye kpukpru iban obio eken nte ebonode ke isọñ etehe mbinañ ke efiọk eyet.
Ekese iden owo ema edu do ye mmọ ke etiene mmọ etua.
Do ndien ke ọbọñ ñkpeti okokot mmọ, onyuñ añwana nditiñ ikọ idọñesit nnọ kpukpru owo nte ñkpọ eke enye ikpọñ ekedide uko ke otu mmọ. ‘
Abana !
Mbufo edop uyo !
Iban !
etua adañado !
Mmọfiọk nte eyet edi ñkpọ mbufo, kpa ye nnyịn iden owo nde.
Edi idige ñkpọ eyet ana emi.
Se inade kpukpru nnyịn kiet kiet ke iso idaha emi ndinam edi uwem mme mkpa.
Adiaha ọbọñ osop ; ọbọñ obio ñko osop, koro idige itie uwem ke Amasi ana oro.
Akwa Añwanima esie osop, Ekanem Ete ñko kpa ntre.
Owo eke enenide se ntiñde aka do ke esa iban ekese mmọ idaha emi.
ọbọñ Abasi Abasi ye Akpan nnyịn ọfiọñ iduhe ke ufọk.
Akpa ifet emi mmọ edikopde utibe mbuk emi ke ebiet ekededi emi mmọ edude, mmọ ñko iditreke ndisop.
Mmọdo, ana ami ye kpukpru mbufo emi ebonode mi itiene mme mmọ oro isop ñko.’
    ‘ Nnyịn isopke sop didie ?
Nso uwem ke nnyịn iyom ndidu emi ?
ñkpọñ ñkpọñ ete, ediañ ọtọ anie ?
ete “ ọtọ ebiọñ ”.
Okut okut ete, ediañ ọtọ anie ?
ete, “ ọtọ kpasuk ebiọñ ”.
Ikọt nnyịn, eyak ediañ emi ọtọ kpukpru nnyịn mfin emi o !
Nnyịn isop ika iso kiet.
Se inade nnyịn ke iso ndinam ke emi edi imyịn nditiene Ekeñwe nsop ; ndien nnyịn idiwọrọke idi, ibọhọke nnyịn isaña ye enye.
Nnyịn imọñ ika ikoyom enye ke una isọñ ye ke añwa urua ; ke ibom-bom ye ke itihede ; ke obot ikọt ye ke esit mmọñ ; ke ekim ye ke uñwana ; ke ifọt ye ke ibọk ; ke ekpo ye ke ndem ; ke edere ye ke usuk; ke ufien ye ke nnasia.
Nnyịn idiyakke obio kiet ọsuhọ emi nnyịn midisimke.
Nnyịn ikuduọk odudu, ikukpa mba, ikunyuñ iyet idap.
Owo okukere biọñ ye nsat itọñ ye inemesit efen ekededi.
Efiori ekot mme mbukpo; mmọ ebem mbufo iso, ekpere mbufo edem, enyuñ esaña ye mbufo.’
   ‘ Owo kiet ekededi emi edikutde adiaha, iditreke ndikut ata mfọniso.
Edieke enye ekedide ofin, eyenam enye eyen isọñ.
Enye edi esen owo mme oduduñ, eyenọ enye kpukpru unen ukem ukem kpa nte amana isọñ.
Enye edi ubuene, eyefori enye ; edi ñwan, eyenọ enye kpukpru odudu ke obio kpa nte eden owo enyenede.
Esaña iba iba, ita ita, inañ inañ koro isañ ọfọn ke mburutu.’
   Kpukpru iden owo, ke mmọ ema ekekop ikọ emi ema, ema ewọñọ ke esit ebiet ọbọñ obio enyọñọ ufọk mmọ, man eketim idem ndidaha ñka ñkoyom Ekeñwe.
   Iban obio ema esuhọ do, etọñọ ntak esirede eyet efen.
Emi edi ndusuk ikọ emi mmọ eketuade ke eyet oro :        Mmọñọ, ete nnyịn iyekut aba Ekeñwe ?
        Uto idem mmọñ eyen Ete nnyịn 1 Adiaha Akwa Edidem ke Abana I Ata ediye añwan Ita Abasi!
Ekeñwe di o !
        Uyai ñkan eyen Ambo Eta amama iseri;        ñkoñine eyen Amasi, okokohode ;        Eka ubọk idem mmọñ ebebet utom,        Kpa ye ikpat esie mmọ idigike ntan.
Ekeñwe di o !
        Eyen Edidem, ekama ke idem ;        ñkpọ iseri obio, odoro ke inyene.
        Ndien anie ememen Ekeñwe efep ke iduñ ;        Emen efep ke iduñ, ada esim ke ekpo ?
Ekeñwe di o !
   Ofuri emi, Ekeñwe ke akpa ndutuhọ ko ke ubọk ọfiọñ Ambo Eta, ke obio iñwañ Usak-Edet emi mmọ ekedude.
Kpukpru usenubọk tuhi, ọfiọñ ekenyene ndimen udọk mfak enye ke ubọk, nda enye ñkowut mbiet emi enye ekenyenede ndinam ke iñwañ ufan esie.
Ndien mbọm Ekeñwe !
Edieke ọfiọñ afiakde aka iñwañ oro okosobo enye nte enye anamde ifu, ọfiọñ isifeñke enye baba esisit, yak ñkpe ubọk ọsọñ nte edisọsọñ.
   Usen kiet, Ekeñwe akada ke eyo ndinam utom.
Enye ama ekpere nditara nte adan ke usen oro ọnọ nte eyo akadade amia enye.
Do ke eyen añwan emi ọkọtọñọ ndiseme idem ke ikọ eke akade ntem: ‘ O-o, mbọm mi, utọ nnanenyịn eke ọwọrọde mi ntem !
Mmọñọ edieke ebupde eden Mmanyañ emi ete, “ Ekeñwe edue fi nso ? ”
mme enye edibọrọ didie ?
Nte eka akamaman mi, Ete mi onyuñ obon mi, ntigi nte nsọñọde enyịn ye enye.
Mmiomke enye ñko.
Akananam nyipke ñkpọ esie, nnyuñ mfinake enye ke baba usuñ kiet.
Ndien mme nso inam enye ọnọde mi utọ ndutọhọ eke ọsọñde ntem ?
Sese mi idem!
Eden emi amia asiak kpukpru.
Akananam eka mi ye ete mi, kpa ye Ita Abasi ebe mi itukke mi ikpa ke idem, ke ido utọk mme ke mbre.
Se nte eka ubọk ọfọrọde mi ama.
Akpa edi emi mmumde udọk ke ubọk ndida nnam utom.
Nte owo emi akam owowot mi e !
Ami ñkpa ndaha iso kiet!
ñkpakam mma oro ñkan.
Ama edi ndutọhọ enye emi, ọsọñ ebe ; idige ido.’
   Ekeñwe eketetiñ ikọ emi ama, odop ; osuk etie nte ñkpọ eke enye okopde nte owo adade ke ihben ikọt okot enye obup ete, ‘ Arit Ambo Eta !
Nso anamde utom ye eyo ; nte usọ inyeneke udim ifin ? ’
Ekeñwe ama edige asuan enyịn edem iba oyom owo emi ọkpọdiọñọde enye ke ebiet oro.
Ke ini emi enye esede ke ñkañ ubọk nnasia esie, sese ọfiọñ Ambo Eta, ko ke asaña edi ye anyan ‘ ikpa ndọridọ ’ ke ubọk, ndidi ndise utom emi enye akanamde tọñọ nte eyo ekesesiere.
Ke ini emi Ekeñwe okutde enye, idem ama ọbọhọ enye, enye ofiori ke suñ suñ uyo ete, ‘ Wai!
Mmatak !
Eden Mmanyañ owot mi mfin ! ’
   Kpa ke ndo ndo oro, ọfiọñ ọtọñọ ndisuñi enye ete, ‘ Sese ekpo ifu ñkpọ.
Sese nte enye ọkpọñde utom emi enye enye-nede ndinam ada asuan enyịn ke ikọt nte inọ urua.
Mmọñọ ñkọm ñkukure mbiet emi ekemede ndinam edi emi tọñọ ke usenubọk tutu esim emi ?
Etie mi ke ebiet emi anam nso ? ’
‘ Mbukpo, kọdọhọ ete mi edi o !
Ete, mfin usen mi! ’
Ofiọñ Ambo Eta ada ikpa oro ke ubọk esie amia Ekeñwe eti eti, enim enye ediwak nde ke idem.
Ekeñwe osio mkpo, ekpe enye ubọk, edi kpukpru ñkpe ubọk esie ọkọwọrọ ata ikpikpu.
Do ke eyen añwan emi akatua okot ete esie ete :Mbukpo, kọdọhọ ete mi edi o 1 Ete, mfin usen mi!
Mfin usen mkpa eyen ima !
Eyen emi ekebeñede Abasi!
              Eyen eyedi udọk unam utom, Eyedi ofin umia ikpa ;Eyekpa ke iñwañ ñkañ otuk ;              Kọdọhọ ete mi edi o !
Ete, mfin usen mi!
Ke ini emi ọfiọñ Ambo Eta okopde mme ikọ emi Ekeñwe atuade ke eyet, enye afiak ebine enye ete, ‘ Keti!
ọdọñ mbukpo okokot ete fo edi ?
Mbukpo ka kokot ete esie edi naña, mfin usen esie ke akpanikọ.
Eyenyuñ okut mkpa fo ke enyịn mfin ñko.
Ukwe do !
Ukwe nte ufin enemde do ?
Mmọñọ ata ayayat eku o ?
Uso ọtọtọk, ososuñi; ọbọbọp, atatat; amamia, owowot.
Ifin esesio, ebebehe, nduọk odudu iduhe.
Ibietke aba nte eka akaman mme mmọ oro kpa nte eka akamande enye.
Kpukpru ndisime edu usọ oro, ufen esie iditreke ndikabade ndoro fi ke ibuot.
Be ise sañ ko.’
Ke editiñ ntem, ọfiọñ Ambo Eta- onuk Ekeñwe esin ke iso, mmọ enyọñ ke ufọk ndika ñkosobo ye mme mmọ emi eyomde ndibọ enye ke ubọk ọfiọñ Ambo Eta ndep.
IBAN UFIP               Oro nsinede fi ke ufọk Edi oro ndehede fi ke enyịn ; ñkpoto añwa ndi, ' ñkpebiet ñkpa uto.
   Ererimbot emi ye kpukpru se idude ke esit itiehe ọtọ kiet ke nsi nsi.
Ekem ekem utin asiaha, ayama ọnọ owo uñwana.
Ekem ñko, enye osop, ekim onyuñ ofuk isọñ.
Ekem ekem eyo ada, isọñ asat, nditọ ererimbot ekop ufiop.
Ibigike edim ọkọñọde, mmọñ ọtọ ọyọhọ inyañ, ukwọ ofuk ndusuk itie ke obot.
Ekem ekem eto esehe, etibe ikọñ ọyọhọ idem esie onyuñ oñwum ediwak mfri.
Ke ini esisit, kpukpru ikọñ oro ekeñe, ndien oyom mfri kiet ke esit, ukwe aba.
Ekem ekem ‘ Idiọk aman nnuk enen ; ’ ini efen ‘ uyai aman Inyọñ.’
Ekem ekem eyen ubuene adaha ke enyọñ, ọdọk tutu esim itie ebekpo, aka ko o, akamba Edidem odorode ke ebekpo esie ọduọ ana ke mbat ubuene ye ke ntọñ ukut.
Ererimbot etie ekara ekara, ndien ke ini emi enye adahade isañ, ekem ekem, se ikodude ke enyọñ akabade ana ke idak, se ikodude ke idak akabade odoro ke enyọñ.
Okon Etọk Nne Akamba ; owo edi eso, ekem edi usiọñ.
Mfit akakan, akpan akpan mfit uwem emi.
Ndien ñkpọ enyene ndidi ntre man ubọñ Abasi ekeme ndiyarade ke uwem owo ; man Enye ekeme ndibọ itoro ye ukpono ye ubọñ eke odotde Enye.
   Mfit uwem Ekeñwe Ambo Eta ama akan eti eti.
Ke akpa isua uwem esie efut mme efutekiet, enye okodoro ke akata nte eyen akwa Edidem ; akadia ata nti ye ndinem udia ndida mbọk uwem esie ; ekesine ata ndiye ye nsọñ urua ọfọñ ndida mbana idem esie.
Kpasuk nte iban obio Abana eke-tuade enye ke eyet, ke ini emi enye okosopde, akananam ubọk esie inamke utom; ikpat esie ikonyuñ idigike ntan.
Ete esie Ambo Eta ama ada ubọñ ye ukpono ye inemesit ye ima ọbọp nte ibibene akan enye okuk.
Edi ke ini emi mfit ubọñ oro ama akakan ebe, Ekeñwe ama adaha ọkpọñ Abana, okodu ke obio iñwañ Usak Eset, ikedige aba nte eyen Edidem, edi nte ata ekpri ofin mfiọk kiet ke ndutuhọ ye ukut.
   Ke ini emi Ekeñwe ama akasaña ye ọfiọñ Ambo Eta esim ufọk, ke uwemeyo usen oro ọfiọñ akamiade enye akamba ufen oro, Ekeñwe ama atua eyet tutu ikenyimeke ndikop idọñesit, ikenyimeke ndibọ udia ndia, mme ndibọ mmọñ ñwọñ.
Ke ndañ nsiere esie ke usenubọk, ọfiọñ okot enye ọdọhọ enye ete, ‘ Eyen mi, se enye oro atatua do, mben edi oro; ukam utuahatua eyet kaña, ukam ukekwe ndutuhọ ke enyịn kaña.
Nte ete ye eyen ete fo kiet, mbọm iyakke mi nnọ fi ndutuhọ eke odotde ye itie fo ke emi.
Mmọdo, kpọñ eyet, kam du ke mbeñe idem ndiyọ ukut eke edikande se ọtọñọde ndibọ ke emi.
Ini fo nte eyen ọbọñ ama ebe, ke emi afo edi ofin.
Mmanyam fi nnọ ufan mi emi etetie mi ke ñkañ mi.
Enye ọmọñ ada fi adaha idaha emi, koro afo eyedi owo esie.
Ama esim ke ufọk esie, tim tie ye enye, suhọde idem fo nyuñ suk ibuot nam se enye ọdọñde fi, man uwem fo akpakam ọfọn esisit.
Fre enyịn ke eti ini emi ama ekebe.’
   Ndo ndo oro ọfiọñ Ambo Eta etiñde ikọ esie esim utit, Ekeñwe odop eyet, ọkwọhọde enyịn esie, ọtọñọ nditiñ ikọ ye enye uko uko nte ñkpọ eke obufa odudu odukde enye ke idem.
‘ Akpan nnyịn!
Mmọñọ afo ọsọñ utọ esit oro omum mi adaha ọkpọñ ete mi ye eka mi, ada edinyam ke utọ ebiet eke etiede ntem ?
Mmọñọ nso ndudue ke ami ndue fi ?
Omokut mi edem ; sese mi eka ubọk; kam se ifuhi mi ?
Kpukpru oro, afo amia asiak.
Fuhọde edem fo ise, wut mi nde ikpa kiet ke esit emi ete mi akamiade fi.
Ndomo kiet iduhe, Akpan nnyịn.
Akananam Ete mi imiaña fi.
Otọñọde ke usen oro enye akabatde okuk odori fi ke ibuot onyuñ afak fi ke ubọk mme mmọ oro ekenyamde fi tutu esim emi afo adada do, ete mi okobobon fi ukem ukem kpa nte enye obonde mi.
Ndien nso inam afo adade idiọk osio enye usiene eti ?
Idige anam ñkpọ emi man abiak mi ye ete mi ye eka mi ye Ita Abasi ?
Tie se ise mme eyesu ke ekikere fo.
Idisuhu, koro Abasi isehe nte owo esede.’
   ‘ Sọsọñ o !
Akpan nnyịn ke mme item emi afo ọnọde mi.
Mmọñ ñka ntiene ete ufin mi ke ata inemesit.
ñkahaka didie ?
Mmakam mmek nditiene enye nte ofin esie ñka ebiet ekededi emi enye edimade ndida mi ñka ñkan nditiene fi nte eyen ete mfiak nnyọñ Abana.
Koro sese enyịn esie do, mmọñ eyet mbọm ke ewet ọsuhọde.
Enye ọfọfiọk se ami ñkedide ke obio emi ntode ye ntak eke esinde afo ada mi edi mi edinyam.
Se afo adade esit usua otop ọduọk, enye amada esit mbọm ọfiọhọ onyuñ omum adian ke idem.
Enye idepke mi nte afo ekerede, man enye ada mi ọkọtuhọde owot: edi ada mi aka ndinim uwem kpa nte ete mi Ambo Eta akanamde ye afo.
   ‘ ñkpọdọdọhọ fi nte ama afiak esim Abana, kọm ete mi ye eka mi ye Ita Abasi nọ mi, edi ñkemeke nditobo fi utọ etop oro ; koro afo udukwe mmọ baba kiet aba.
Ke edinyam emi afo anyamde mi mfin emi, afo amanyam mmọ ñko; amanyam ofuri ofuri Abana; amanyam idem fo ñko, kpa ye itie eyen isọñ emi ekenyenede do.
Idem itie ubọñ oro anya-nyaña ye Ita Abasi do, emi otode ke ntak oro afo anam kpukpru mbubiam ido emi, afo amanyam ñko.
Ndien mbọm akam edi okuo idaha emi, koro ewe obio ke afo edida nte obio fo ke emi Abana miduhe aba ?
Ke akpanikọ ke ntiñ nnọ fi Akpan nnyịn, editop emi afo otopde mi ọduọk ntem, afo ọmọduọk kpukpru ñkpọ uto fo efen adian do, koro ewe ke otu ñkpọ uto fo etie nte Ekeñwe Ambo Eta.
Mmotim mfiọk nte afo udutreke nditua nsi nsi ñkpọfiọk ini ekededi emi nnyịn iditọñọde ntak isobo, koro nnyịn iyọtọñọ ntak isobo.
Tie suñ, “ Efre mfọn ! ”
Afo udotke, ami nnyuñ ñkotde fi enyiñ “ Akpan nnyịn ” oro aba.
ọtọñọde ke usen emi afo emesin mi, ami ñko nnyeneke aba ndomo mbubehe kiet ye afo.
Ete ufin mi!
Mbọk, sọp da mi sañ nnyịn idaha ikpọñ oburobut owo emi.’
    Ikọ Ekeñwe ye usuñ emi enye akadade etiñ mmọ ama akpa ọfiọñ Ambo Eta idem eti eti.
Nte enye ọkọtọtọ ọwuhọ ke idaha, enye ama ada kpa do ke esese Ekeñwe ye ete ufin esie nte mmọ esañade eka ndisio.
ọfiọñ ikekemeke nditiñ baba ikọ kiet, ekebiet ñkpọ eke enye ekedide imum.
Ke ebiet oro enye akadade, tọsin ekikere ema eduk enye ke esit edi kiet emi enye akpadade anam eti ñkpọ baba kiet enye ikeke-meke ndifiọk.
Ke akpatre, enye ama adaha ke ebiet oro, efehe aka esuk ndikut Ekeñwe akpatre enyịn.
Edi ke ini emi enye esimde do, ukpọk ikọñ emi amiade Ekeñwe ke idem, enye ikekwe.
Enye ama ekere nte enye okpodukde ke ekpri ubom kiet awat ebine enye, edi esuk oro ama enyene mme edik emi ubom ekemede ndiwat ke esit mbe ñkọwọrọ ke akpa.
Ndien edik emi ubom emi Ekeñwe akawatde ke esit ebe, enye ikọdiọñọke, ikonyuñ ifiọkke mme ubom oro edidọdọk, mme edisosuk ko ke akwa akpa.
Idem owo emi ekedepde Ekeñwe ye obio emi enye okotode, ọfiọñ Ambo Eta ikọ-diọñọke.
Akpa edi oro enye okokutde owo oro enye aka-nyamde Ekeñwe ọnọ enye.
Mme ñkpọ emi ema etimede ọfiọñ esit tutu enye ọfuhọ eti eti.
Kpa ke okoneyo usen oro, enye osio ọnyọñ esuk urua esie, ebe do aka Abana.
    Owo emi ekedepde Ekeñwe ekekere Ekpri Nse, etubom mbon urua Nse Ediañ ke Ibinọ.
Ke ata anyan ini emi ekebede, Nse Ediañ ama ọnọ Ekpri Nse uyo ete akpa usen no emi enye edikutde ata afia ediye eyen añwan emi enimde ke unyam, nte enye edisọsọñ urua itre yak enye okutre ndidep enye nnọ imọ.
Imọ iyom ndida enye nnam akpan mbubehe.
Mmọdo, Ekpri Nse akabatde idem esie nte ata owo mfọniso ke edikut Ekeñwe mbọ ndep, koro enye ama ọfiọk ete ete ufin imọ iditreke ndikop ata inemesit ndinyene Ekeñwe nte owo esie kiet.
Edi nte Ekpri Nse akañwanade ndikop ke inua Ekeñwe ke ini emi enye etiñde akpatre ikọ esie ọnọ ọfiọñ Ambo Eta, enye ama ayarade ọfiọk emana Ekeñwe ye ntak emi ekenyamde enye.
Mmọdo okposuk edi oro enye akabatde okuk edep Ekeñwe nte ofin, ko ke isọñ esit esie, Ekpri Nse ama ama onyuñ okpono eyen añwan emi eti eti.
Akan oro, nte enye esese Ekeñwe ke iso, uyai esie odoro enye ndik, enye ikemeke ndinam enye baba idiọk ñkpọ kiet; edi ada ata esit ima ye mbọm ekpeme enye, onyuñ añwana ndidọñ enye esit tutu mmọ ewat ekebehe ke Ibinọ ke ufọt okoneyo usen oro.
Ntem ke mfit uwem Ekeñwe ọkọtọñọ ndikanade ñkpọñ ndutuhọ ye ukut mfiak ñka ke ñkpọ mfọn.
    Mme inyene efen ema edu ke ubom emi Ekpri Nse akadade ekebehe ke Ibinọ, edi mmọ ndomo kiet ikodukke enye esit nte Ekeñwe.
Ke ini emi ubom ama ekebehe ke isọñ, enye ọnọ mkparawa esie uyo ete esioño kpukpru ñkpọ ekebon ke ufọk imọ, edi ada Ekeñwe ebe nnen nnen ọsọk ete ufin esie, ọbọñ Nse Ediañ.
Nditọwọñ Nse Ediañ ikọsọpke ikop edikọñ emi Ekpri Nse ọkọkọñde usuñ esa ete esie, tutu ọbọñ oro ke idem esie okop, adaha ke enyọñ obup enyiñ owo emi oyomde enye ke utọ ini oro.
Ke ini emi enye ọfiọkde ete edi Ekpri Nse, enye osio usuñ, ye idorenyịn ndikop idiọk mbuk.
Mbemiso Ekpri Nse owut enye Ekeñwe, enye ekpe enye ubọk kaña, ebeñe edidahado ke edituak enye ke idap ke utọ ini eke etiede ntre. ‘
Ete ufin mi mbọk, kutọhọ, nda ñkpọ uto nsọk fi, ndien mfehe enye edibọhọ mi osop, enye esin nda enye mbe ndi idaha emi.
Edibebehe mi ke esuk edi emi.
Ukpọk ufọk mi, ñwahake kaña.
Mma ñkut utọ eyen añwan emi okotobode mi ndidep nsọk fi.
Sese enye mi Amasi mi ! ’
   ọbọñ Nse Ediañ asaña ekemen utueneikañ edi, etim ese Ekeñwe iso ; ese enye ọdọk, ese.enye osuk, ọwọñọde enye edem ese, ọtọñọ ntak ọwọñọde enye iso ese, ayak ikañ enim ke isọñ otop ibifik ọduọk, emenede enyịn ekese owo esie Ekpri Nse, ikọfiọkke aba se enye akpanamde.
Enye ọtọñọ ntak emen ikañ etim ese Ekeñwe ofuri idem, ọtọñọde ke ibuot tutu esim ikpat.
Do ndien ke enye okomum Ekeñwe ke ubọk, ada enye ọkọnọ itie ke ibiọñ ukot kiet ke esa esie.
Enye afiak ndien ebine Ekpri Nse, obup enye ete, ‘ Se mi da, afo ete imọ ida eyen añwan oro ke mmọñ ? ’
Ekpri Nse emen ofuri mbuk nte enye ọkọfiọkde etre, etiñ ọnọ ete ufin esie.
Ke ini emi enye etiñde ama, ọbọñ Nse Ediañ ọkọm enye, onyuñ ọdọhọ enye ete enye ọnyọñ ufọk esie kaña esisit, afiak edisobo ye imọ ke ndañ nsiere.
   Ke ini emi Nse Ediañ afiakde edi, enye ọtọñọ ntak emen utueneikañ esie etim ese Ekeñwe ; ese enye ama asiama ete, ‘ Mbọm mi mmatak !
Mbọk mme nso iwọrọ mi ntem ! ’
Ke ini emi Adie, Akwa Añwanima Nse Ediañ, okopde nsiama ebe esie ye ikọ emi enye etiñde, enye obumede adaha ke enyọñ, asaña ọwọrọ edi ke esa, obup ebe esie se itibede.
Enye ama edemede ke ini emi ebe esie akadahade ke enyọñ aka ndisio usuñ nnọ Ekpri Nse, onyuñ ana do ke mkpana añwana ndikpañ utọñ ke rmeme mmọ, edi enye ikokopke baba ñkpọ kiet.
Ntak edi oro enye okobupde mbume oro.
Nse Ediañ ọbọrọ enye ete, idige ñkpọ, edi esit inemke imọ.
Ke ndo ndo oro, enyịn Adie asaña ekekem ke ebiet emi Ekeñwe eketiede.
Enye ñko emen ikañ asaña aka eketim ese eyen añwan emi obup ebe esie ete, ‘ Eyen añwan enye emi oto mmọñ ? ’
Nse Ediañ ọbọrọ enye ete, ‘ Ekpri Nse ada enye ebehe idaha emi.’
Do ke Adie ọtọñọ ntak obup enye ete, ‘ Enye emi, mbufo ededep, mme ededọ ? ’
Nse Ediañ ọbọrọ enye ete imọ iyetiñ kpukpru inọ enye, yak enye akam ese itie kaña ọnọ Ekeñwe anana tutu eyo esiere.
   Adie ọkọbọ ebeñe emi ke ata esit uyat.
Enye aduat ebe esie ete, ‘ Anie ọdọhọ fi ete mmekeme ndiduk ke utọ mbubehe oro ke okoneyo emi ?
Enye minaña ke ebiet oro ide, enye ayak etie.
Ebehe fi, afo okoyom itie efen ọnọ enye.
Mma-daha okim ñka ndinana.’
Adie ekedi ata ediye añwan.
Ke otu iban Nse Ediañ itiaita, enye ekeye akan.
Ke idem ofuri obio Ibinọ, baba ñwan kiet efen ikoduhe do emi ekeyede nte enye.
Emi ekedi ñkukure ntak emi enye ekenyenede itie Akwa Añwanima ke esa ndọ Nse Ediañ ; koro Nse Ediañ akakpade mkpa ndiye iban.
Ama edi ke ido, Adie ama ọdiọk akaha, atañ idem, okpon esit, abaña owo, ofu ifu, mbiet iduhe.
Isimañama ndikop ete ñwan eñwen odu do emi eyede nte enye.
Ntak ekedi oro ke ini emi enye ekesede Ekeñwe onyuñ okutde nte enye eyede, esit ọkọdiọkde enye ini kiet.
Kpa ke ndo ndo oro, enye ọtọñọ ndifibe eyen añwan oro, koro enye ọkọfiọkde ete, nte ọdisọsọñ itre, Nse Ediañ iditreke ndida obufa añwan emi nsin ke esa ndọ esie, ndien mikpemeke Ekeñwe eyebọ imọ itie Akwa Añwanima.
Koro kpa ke idem okoneyo oro, uyai Ekeñwe ama akpañ uyai Adie utim ikata ; ndien Adie ama ọfiọk ntre.
   Adie ama anam ata akamba ndudue ke edisin emi enye ekesinde ndika ñkanam ekpri utom oro nnọ ebe esie.
Nse Ediañ ikebeñeke idem ndiyak enye enyene usuñ esie ke okoneyo usen oro nte enye esiyakde ke mme ini efen emi ekebede.
Mmọdo enye ọbọrọ ñwan esie ete, ‘ Se mi Adie, edieke mukemeke ndise itie nnọ eyen añwan emi anana, be ini kiet wọrọ ke ufọk mi, nyọñ esa fo.’
Adie ekese ete ebe esie anam mbubru, idiyakke imọ iwọrọ.
Mmọdo enye adaha, atuak idem, otop itọñ, emen bọkit esie, osio usuñ esa ọwọrọ.
Mme enye ama ọwọwọrọ ama, mme iwọrọke, Nse Ediañ ọtọ usuñ eberi, esin abaha enye ke edem oko, adian ikọ do ete, ‘ Ka a 1 ọtọñọde ke okoneyo emi afo ọmọduọk itie fo nte Akwa Añwanima ke esa ndọ mi.’
   Kpa ke okoneyo oro, Adie asaña atuak usuñ ufọk iban Nse Ediañ kiet kiet, onyuñ emen ofuri ofuri se iketibede etiñ ọnọ mmọ.
Nte ido ekese owo edide, iban Nse Ediañ etetibi ndisua Ekeñwe kpa ke ndo ndo oro, ikakpaha kpa ndibet ñkop uyo esie mme ñkut enye ke enyịn. ‘
Eda ke usuñ edọhọ ; ikopke ntak idiọk.’
Kpukpru mmọ ema eban edeme mmọ enim ndida ndọhọ Ekeñwe ñkpọ ke idem ke ndañ nsiere.
Ndien mmọ ema enyuñ enam ntre ke akpanikọ.
Ndusuk mmọ etiñ ete Ekeñwe edi ifọt, ndusuk eken ete enye edi inọ.
Owo kiet ke otu mmọ ete, ‘ Enyene ata akamba idiọk ñkpọ emi enye akanamde ke obio emi enye okotode enye esin ekemumde enye enyam.
Iso ọfọn, enye ekesin efibe.’
ñwan efen ete, ‘ Mbufo ikwe nte enye osuk enimde iso but but.
Enye inyimeke ndimenede enyịn nse owo ke iso ; enye idige owo, edi Idem-mmọñ ! ’
Ofuri ofuri usen oro, iban Nse Ediañ ikanamke baba utom kiet efen, ibọhọke ndisaña nduk nnyuñ nsaña ñwọrọ ke esa ebe mmọ.
Ndien nte mmọ ewọrọde esaña esim esa iban, mmọ ekpọk imam, esak Ekeñwe, emia ubọk ; etiñ etime ikọ edian do.
Edi mmọ ekesak imam oro ikpikpu ; esit ke ọduọ mmọ mkpa mkpa.
   Edi ke ofuri oro, Ekeñwe iketiñke baba ikọ kiet.
Nse Ediañ ikonyuñ inyimeke ndidaha ñkpọñ enye ikpat kiet, tọñọ ke usenubọk oro tutu eyo okut esiere, ọtọñọ ntak okut.
Ama oto ke usen kiet, ebe odoro ke usen iba ; oto ke usen iba ebe esim urua kiet, tutu urua kiet ama ọdọk esim ọfiọñ kiet, Nse Ediañ ye Ekeñwe ema ekabade edi ‘ ekop ye idibi ’, ‘ itai ye aban.’
Mme iban eken etiñde ikọ ye enye, Nse Ediañ imene-kede enyịn ise mme mmọ edi owo, mme ekpo.
Kpasuk Ekeñwe ikpọñ ekedi owo ndise, owo mbre ye owo ima.
Ndusuk ini, mmọ esitetem udia emen ekediọk ke okpokoro enọ Nse Ediañ, edi udia oro esinana do ebit, mmọ etọñọ ntak emen ekeyọk, efiak emen edidiọk, enye etie do ọtọñọ ntak ebit ọyọhọ ikaba.
Ndusuk ini, udia oro esinana do tutu amak, mmọ emen ekeduọk.
Ukpọk ọñwa, Nse Ediañ ikenyi-meke aba ndiwọrọ ke ntak uyai obufa añwan emi.
Edi ke ofuri oro, Ekeñwe ikenyimeke nnyime Nse Ediañ ima, ikọnọñọnọ enye iso, ikonyuñ ikibọkede inua esie itiñ baba ikọ kiet ye enye tọñọ nte enye okododuk ke esa esie.
   Mme iban eken ema eme ñkpọ emi tutu mmọ ikekemeke ndime aba.
Ke akpatre, mmọ emen ikọ emi eketọt enọ mbọñ obio.
Adie, nte Akwa Añwanima ọkọwọrọ ada ke iso ikpe ke ibuot iban eken.
Adie : Mme Ete, edi nnyịn iban Nse Ediañ ikot mbufo ke isañ emi.
Nnyịn ibeñe mbufo ndidi mi ndidi ntiense nnọ nnyịn ke se nnyịn iyomde ndinam emi.
Nsa o !
Ebe nnyịn idiọkke nnyịn ndikama, edi nnyịn iyomke aba ndika iso ke ndọ esie.
Edi mbemiso nnyịn inam ntre, kpukpru nnyịn kiet kiet imebeñe idem ndida uñwọñọ ñkañ idem nnyịn ke iso mbufo.
ọbọñ Ulaitọ : Bet kaña esisit, ñwan owo !
Nso itibe ?
Edidi didie ?
Owo ikopke kop eñwan eyekop edem ke iko.
Nse Ediañ : Bup enye nọ mi mbọk, ete ufin mi.
Adie : Mme Ete 1 Se idude mi ọsọñ ebe o !
Usem akak inua nte esemde.
ọbọñ Ulaitọ : ñwañwana sem esisit Mma Eyen eka.
Adie: Ke ibibio ikọ mme Ete !
Nnyịn iyomke ndibuana ufip ye obufa añwan emi ọbọñ Ete ọdọde idaha emi.
ñwan akam eyeye, edi idige utọ eke eyen añwan oro.
Ebe ñko, akam amama obufa añwan esie, edi idige utọ ima emi ebe nnyịn amade eyen oro.
Ebe nnyịn ama enye tutu ọtọñọ nditeñe.
Emi odudu mi idaha emi, ọbọñ Ete ikaha aba urua, ikaha aba iñwañ ukpọk añwa, enye inye-neke aba ifet ndiwọrọ.
Owo edide ufọk esie idaha emi, ikemeke aba enye ndikut.
Kpa ye nnyịn iban esie, esesim usen ita mme inañ, imyịn ikemeke ndikut enye ke enyịn, enye ñko ikereke kere, inyuñ iyomkeyom ndifiọk mme nnyịn do, mme iduhe.
Ndien ndi eti ima edi oro ?
Mbọñ Obio : Nsa o !
Idiọk ñkpọ aka nsan nsan.
Nso ima isọñ ntre ?
Ukọt Ibọnọ : ñwan da !
lyaresit ye ndik mbufo enen akaha.
Edi idige mbufo enyene ndita mbiam oro isañ emi, akam edi obufa añwan oro edita.
Nse Ediañ : Mbufo eyom ndinọ imum mbiam ?
Koro, nte ”5                           eyen añwan oro ekededi ke ufọk mi, ofuri ọfiọñ kiet edi emi, enye itiñke ndomo baba ikọ kiet.
Ndien enye edisa-saña didie itaña mbiam ita ?
Ukọt Ibọnọ : Ikọ ọwọrọ ete, se iban fo etiñde edian fi ye obufa añwan fo idige akpanikọ ?
Nse Ediañ : Ndọhọke o !
Edi ami ke idem mi mfiọkke se itibede ye ami.
Iban Nse Ediañ : Mbufo ekop do o !
Obio, ekop do !
ọbọñ Esiet: Se mi, ñwan owo, mme edi imum, mme edi idem, mme edi nso, afo ikpọñ ọfiọk.
Se mbiam mi, bọ ta ete tọñọ nte afo okododuk esa ndọ ọbọñ Ete, afo osuk ọnọ enye ibọk ima, mibam ye afo !
Ekeñwe : Ndi afo okobot ima, emi ọdọhọde ete ami ñkuma owo ?
Obio : O—O !
Idige edọhọ ete enye edi imum ; imum osioro uyo ndien ?
Nse Ediañ : Men mbiam fiak edem ; ñwan mi itaha aba.
Ulaito : Ntak a ?
Enye enyene ndita.
Nse Ediañ : Nte, da mbiam kayak, ñwan mi edikpa !
Ofuri obio : Se ima do !
Ekeñwe ada ima edi; utọ ima enye emi, ima ñke !
Ekpri Nse : ọbọñ Ete !
Se ñwed mi enọde esọk fi.
Ebiet oto Umani edi.
Nse Ediañ : O—O !
Akpan mi Eburutu ọnọ ñwed edi, ete, ntim ufọk, mbeñe imọ, iyenyọñ idi mi ke ọfiọñ efen ke iso.
Ekeñwe : Wai!
Eyen eka mi!
   Ekeñwe okokop mbuk emi ama odorode ke ebiet emi enya eketiede ọduọ ke isọñ, ọsuhọ, idem eyemede enye ofuri ofuri.
Nse Ediañ : Nso ?
Nso idi oro ?
ọbọñ Esiet: Oro ñko o !
Nso inyuñ itibe ?
Eyen añwan emi okpon ntime ke idem e !
Nse Ediañ : Nso afanikọñ iwọrọ mi ntem mbọk ?
Da, Ulaitọ !
Kudodop use, di tiene mi mum eyen emi.
Mmọ etop enye ke ntop okpubeñ.
Esiet: Idige ndomo ntop kiet, Eyen añwan oro okpon mbubik ke idem akaha.
Adie : Uwayaa!
Oyomakwañkpọ ọkọñọ mbañ enañ.
Mben edi oro kaña.
EBURUTU OSOPUfan aka ñkpọ, ufan abat usen ;             Onyọñde edi, enọ akan ibat.
   Iban Nse Ediañ kpa nte iban Ambo Eta kpukpru ekedi ada ada ibọhọke Efembe emi akamande mkpasip eyen eden owo kiet emi ekerede Eburutu.
Ofuri emi iban Nse Ediañ eken ekedude ke Ibinọ esin okom ufibe ufip ye Ekeñwe; Efembe okodu esie ke obio iñwañ, anam ñkpri mbubehe esie do.
Edi, etop edinam ebe esie ye obufa añwan emi ama esim enye do ; ndien esit ikenemke enye ye Ekeñwe baba esisit; okposuk edi nte enye mikekwe kaña Ekeñwe ke enyịn tọñọ nte enye ekesim obio Ibinọ, onyuñ ebe oduk ke esa ndọ Nse Ediañ.
Mikpedige me ekesọpde etiñ enọ enye ebaña edinyọñ emi eyen esie ke Umani akaduakde ndisọp nnyọñ ndi ke Ibinọ, Efembe ikpetreke ndisuhọde ndi ke obio ndibuana ye mme iban Nse Ediañ eken, nnyuñ ntiene mmọ ntimede ebe esie nte mmọ ekekeme tutu ima esie ye Ekeñwe abiara ofuri ofuri.
   Edi ata akamba utibe ñkpọ ama etibe ke ini emi ekem ende Ekeñwe edọk eka ndisọbọ idem ke obio iñwañ oro.
Akpa ifet emi Efembe ekemenerede enyịn esie okut Ekeñwe, enye ama ọtọñọ nditua ata ọkpọsọñ ndot ndot eyet.
Edieke ekpe-dide akpan esie Eburutu akana nte oro Ekeñwe akanade do ke mbot esit ufọk esie, Efembe ikpatuaha eyet oro ikan se enye akatuade oro.
Esit mbọm ekpere ndibuñọ enye ke ini emi enye okutde ekese ñkpọ mbiet eyen esie ke idem Ekeñwe.
Ndiye ñkeñe edet; owo itiñketiñ aba ibaña uyai ọkpọ iso, kpukpru eketie ukem ukem nte eke eyen esie Eburutu.
Idem ama akpa Efembe eti eti ke utọ mbiet eke ọkọsọñde ntre, tutu enye osio etiñ ọnọ ebe esie ete, ‘ Hau !
ọbọñ Ete !
Nso ke eyen añwan emi ebiet akpan fo ntem ?
Mbọk edieke enye ekpedide eden owo, ndien ñkut enye ebede ko nsan nsan, ñkpetreke ndifehe ñkawaña enye mfat nte eyen mi.
Mmokut ndien ntak emi afo amade enye utọ ọkpọsọñ ima oro.
Ami ñko, nsuaha enye aba.’
Nse Ediañ ikosioroke uyo ke ikọ emi, koro ikedige ufip iban esie, nte udọñọ Ekeñwe eketim ebehe enye ke ini oro.
   Tọñọ ke usen oro, usua ama efehe ọkpọñ esit Efembe, ata ima ama ebe oduk, ada anam ukem ukem nte Ekanem Abasi ye Atai Ifako ekepenamde, onyuñ ọyọ udọñọ esie ke ata esit ima ye akpanikọ.
Ndien ke ini emi Ekeñwe okutde utọ esit mbọm eke etiede ntem, enye odomo nsọñ idem ke kpukpru usuñ, man esit ekeme ndinem obufa eka esie emi, enye enyime ndimana nnyọ enye ñka iso tutu idem esie ọsọñ ofuri ofuri.
Nso ibọk inyene odudu ke udọñọ nte ata ima ye esit mbọm ?
Akpan ibọk emi ekedade esọbọ Ekeñwe idem ikebehe oro tutu ke ọyọhọ usen edip ye ita tọñọ nte ekemen enye ekenim ke ufọk Efembe, idem Ekeñwe ama ọtọñọ nditiam esisit; enyịn ọtọñọ ndiwaña enye ke ibuot; enye ọtọñọ ndidaha ke enyọñ ikpọñ, ntetie, nnyuñ mbọ ñkpọ ndia.
   Ke ini emi Nse Ediañ ama okokut utọ esit ima emi Efembe añwan esie eyenede ọnọ Ekeñwe ye usuñ nte enye adade ese enye ke udọñọ oro ye ido nte Ekeñwe ọtọñọde ndikop nsọñ idem, enye ama ebiere ndikpọñ mmọ do kaña ke ini esisit, nsuhọde ñka Ibinọ man enye eketim ufọk ebet edibehe Eburutu.
Eyen emi ama ebigi ke Umani eti eti ke ñkpọ nte isua itiaba enye ikesimke ufọk, edi eketie do ọbọ kpukpru ukpep ñkpọ esie okure.
Mmọdo ofuri obio Ibinọ ekedarade enye eti eti ke usen emi enye ekebehede do.
Akayak esisit, ekese owo ke obio ikpetimke idiọñọ enye aba, koro enye ama ọkọri, ọwọrọ uniọñ, onyuñ akabade ata asian ediye akparawa, ukem ukem ye Ete esie ke idaha ye ke ubom idem, Baba owo kiet ikemeke nditim ntiñ ọfọn nte esit Nse Ediañ eketiede ke ufọt ini oro.
Eburutu nte akpan esie, ye Ekeñwe nte ndibe añwan ima esie, ekedi ikpọ ikpọ ñkpọ uto iba emi enye akamade, onyuñ esinde esit akaha.
Kpa ye uwem esie, ikedige akpan ñkpọ ke ekikere esie nte nditọ iba oro.
Se ededi emi Eburutu okoyomde, ibọhọke ete esie ikenyeneke ñkpọ oro, Nse Ediañ ama ọnọ enye ke ntarubọk.
Okuk, ọfọñ, nditọwọñ ye mkparawa ndisaña utom nnọ enye, ayak esisit ikpenyeneke ibat.
   Efembe, ke ini emi etop edibehe eyen esie ke Ibinọ ama ekesim enye, ama ọkpọñ Ekeñwe ọnọ nditọ iban esie ndikpeme ọsuhọde aka obio nditiene ndara akpan esie.
Ke ini emi enye ama eketie do ye Eburutu ke usen iba, enye ọkpọñ enye, afiak ebine owo udọñọ esie ke iñwañ.
Mbemiso enye adaha, Ebu-rutu asian enye usen emi enye edikade iñwañ iketie do ye enye ñko.
Ke ini emi Efembe ama ekesim ufọk, enye ọtọñọ nditim ufọk, ndep udia ye ñkpọ udia mbon mbeñe eyen esie.
Ndien nte eyo okukut, ọtọñọ ntak esiere, ntre ke idem Ekeñwe akaka iso ndisọñ, uyai esie onyuñ edemede obufa akan se ekedide ke mbemiso, tutu enye ọtọñọ ndifiak ke akani obot esie nte ke ini emi enye okodude ke ufọk ñkuhọ ke esa iban ete esie Ambo Eta, ọbọñ obio Abana.
   Baba ọfiọk ñkpọ owo kiet ikemeke ndiyik se iditibede ke ini emi ediye akparawa nte Eburutu emenerede enyịn esie okut ediye ñkaiferi nte Ekeñwe, akpan akpan ini emi mmọ owo iba oro enyenede ndidu ke ufọk kiet ke usen ita mme inañ.
Enyịn owo ima, ọniọñ iyikke ; Nse Ediañ ñko ikeyikke.
Oro ekedi ñkukure ntak akamba mfuhọ esie ke usenubọk usen emi Eburutu ọkọtọñọde nditim idem ndidọk ñka iñwañ ke ebiet emi eka esie ye Ekeñwe añwan ete esie ekedude.
Mmọdo man enye ekeme ndikpan se enye ekekerede ete iditreke nditibe, Nse Ediañ esin uyo okot Atimba, eyenọwọñ mbuọ-tidem esie, ọdọhọ enye ete etim idem, ọsọp edika obio iñwañ ọnọ imọ ke akpan mbubehe.
Nse Ediañ : Atimba, eyen mi!
Nditọ mbun ediọk ido ekaha o !
Sọp ka ke iñwañ nọ mi.
Dọhọ Nsopikpo añwan mi ete enye atat enyịn esie etim ekpene Ekeñwe ọnọ mi, okuyak akpan mi ada mbubru ye mbre ndomo kiet ekpere enye.
ñkpahakpa ndidọñ utom emi ke edem Efembe.
Ima eka ye eyen idiyakke enye ekpeme mbet oro.
Atimba ama atak akpa do adaha aka utom emi ekedọñde enye.
Eburutu : ọbọñ Ete, edidaha mi edi oro.
Nso etop ke enyene ndi tobo mi ndọhọ Nne ?
Nse Ediañ : Ufan Ete, mmọñọ ukemeke ndisio edika iñwañ oro nnim ke usen efen ?
ñkpamaña nte afo asañade ikpọñ aka iñwañ oro.
Yak nnyịn owo iba isaña ntre ika do ñkpọñ ama ebe.
Eburutu : Baba ọbọñ Ete !
Yak ñka mfin.
Nne ebeñe mi, koro mma ndọñ utom edọhọ enye.
Ndibigike.
Usen ita mme inañ ema ebe, ke rmyọñ ndi.
Nse Ediañ : ọfọn Ufan Ete !
Ka di!
Kọm Nne fo ye mbon edem oro nọ mi.
Edi, kpa nte Nse Ediañ ekekerede, owo ifiọkke nte mmọñ asañade oduk ọkpọ rmañi.
Usuñ ima etie ntre ukem ukem.
Omum ima ke edem emi, enye ọfiọñọde ọbọhọ, ebe oduk ke edem oko.
Obot okoñ nte edi kokoñ, ima ekeme ndidọk tutu esim akpatre esie.
Udem inyañ ituñọke ikan nte ima mikemeke ndideñ nsim utit esie.
Ekpededi ibibene itiat ke eda ebọp ekanade ñkpọ ima okuk, eda ñkpọsọñ ñkpọkọbi duopeba ekọbi itim esie; ndien eda mme ebua idat, ye anawuriekpe ye mbon ekọñ ebon ndikpeme ufọk oro, ima eyeñwana onyuñ akan kpu-kpru mmọ, ebe oduk ufọk oro ebine se enye oyomde.
Anie owo ekeme ubọk ye ima ?
Kpa ye mkpa efefehe enye, koro ima ikemeke ndikpa.
   Akpa ifet emi Eburutu esimde iñwañ, emenerede enyịn esie okut Ekeñwe, onyuñ okopde ke inua eka esie ofuri ofuri mbuk uwem eyen añwan emi, akamba ima ama asiaha nte idim ke esit esie.
Nse Ediañ ete esie ama ama Ekeñwe ataọkpọsọñ ima, edi eke eyen esie ama akpañ esie utim ikoduop.
Ndien kpukpru usuñ emi Nse Ediañ akañwanade ndikpan ima emi ọkọwọrọ ikpikpu ye ukpọk.
   Edi ke ofuri oro, Ekeñwe ikosioroke uyo; ikenyimeke nditiñ nnọ iso ye edem, ke otu mmọ owo iba emi enye emi esit esie akamade akan. ‘
Ekikere esit ima ọnọniọñ ; edi edu mmọ mbun ifiọkkọ.’
Usen kiet, Eburutu ọsuhọde ọnyọñ ke Ibinọ ọkpọñ Ete esie ke obio iñwañ ye Ekeñwe.
Do ke obio Ibinọ enye añwana ndikere usuñ nte enye edisaña de ibọ ete esie eyen añwan emi, ye enye amade ye mimaña.
Ke akpatre, ekikere ama efe oduk enye ibuot.
Usen oro enye ọnọ mkpa-rawa esie owo edip ye duopeta uyo ete mmọ eketim akamba ubom esie kiet, ebeñe idem ndida enye ñka ke anyan idut kiet.
Ke ini emi mmọ ema eketim idem ema, mbemiso Eburutu oduk ubom, enye otobo ete ekesian ete esie, imọ imadaha ikpọñ Ibinọ inọ enye.
Ebiet eke imọ ifọfiọk, imọ iyenyọñ iketie do tutu esim usen emi mkpa edikotde imọ.
Edi imọ isehe ite enye eyetọñọ ntak okut imọ aba ke uwem emi; mmọdo, yak enye etie suñ.
   Ke ini emi edade etop emi eketobo Nse Ediañ, nsia ama etimede enye ke idibi eti eti. ‘
lyip inua, ifọñke edimen, inyuñ ifọñke edikọk nduọk.’
Nse Ediañ ama ọtọñọ nditua ñkpọfiọk ke edinam esie.
Kpa ke usenubọk usen oro, enye ọkọbọde etop oro, enye adaha ini kiet ye uyọhọ idorenyịn ndisuhọde ñka ke Ibinọ ñkekpe utọk esie ye Eburutu ke ibuot Ekeñwe nnyuñ nnam emem ye enye.
Koro okposuk edi nte enye akamade Ekeñwe utọ ọkpọsọñ ima oro, enye ikebeñeke idem nditop utọ eyen nte Eburutu nduọk ke baba ntak kiet.
Ntre, enye ama ọsọp asaña ọkọwọrọ ke Ibinọ ; edi mbemiso enye esim do Eburutu ama ososio esie ọnyọñ.
Baba owo kiet ikonyuñ iduhe emi ekekemede nditiñ nnọ Nse Ediañ ebiet emi eyen esie akade.
   Nse Ediañ ke añwañwana nditua nseme nnanenyịn emi ọwọrọde enye ke edinam eyen esie, isuñ utom oduk etiene enye ye akakan idiọk etop efen.
Nsopikpo añwan esie ọdọñ ete editiñ enọ enye ke Eburutu ada ubom ebe mmọñ mmọñ edida Ekeñwe efehe; ndien ndomo owo kiet ifiọkke ebiet eke mmọ ekada.
Esit ama ekpere ndibuñọ, ukpọñ ekpere ndibọhọ Nse Ediañ ke ini emi enye okokopde udiana etop emi.
Do ke enye ofiori ete, ‘ Nso ñkpọ iwọrọ mi ntem mbọk ?
Mbufo eteme mi se ñkpanamde ke utọ ñkpọ eke ọwọrọde mi ntem.
Ubọk emi ke adan, ubọk emi ke adan, ndada ewe ubọk mmum ọfọñ ? ’
   Ke akpatre, enye ofiori, etubom mkparawa esie, ọnọ enye uyo ete okot kpukpru mkparawa imọ, mmọ esọp eketim idem mmọ, enyuñ etim ubom ekọñ imọ, eda imọ esio, man imọ ikasaña iyom nditọ imọ emi esopde. ‘
Mmọ emek nditibi isọñ nduk, yak mmọ eduk.
Ama edi ami, ndiduọkke odudu tutu nyom miriọ ñkut.’
 FIAK DI, AKPARAWA!
               lyaresit ebiet obom ke edu ; Ke ini nte iyaresit edidide, Okut usọ ududiọñọke ;Okponyuñ ososuk edi uka.
   Nso utom isọñ nte utom ima ?
Edi nso utom inyuñ inem ndinam nte utom esie ñko ? ‘
Owo etiene ukut, ikaha ima ; koro ima otode ke ukut ọwọrọ edi.’
Ukut emi Eburutu ekenyenede ndiyọ mbemiso enye ekeme ndida Ekeñwe mfiak ke obio emana esie idige se baba owo kiet ekemede ndibuk ọfọn.
Eburutu ke idem esie ama ọkpọfiọk ete ñkpọ edidi ntre, iso ọfọn enye akpamana ekere ikaba.
Ofuri ikata, ubom esie ọkọbọhọde ndisip ke akwa inyañ, ọnọ nte idiọk enyọñ ye oyobio akasañade enyeñe mmọ.
Usen iba ofuri ofuri, baba owo kiet ke ubom esie ikadiaha se ikañ owotde, koro ema esioño kpukpru ñkpọ ke ubom, kpa ye mme udia nde eduọñọ ke mmọñ, man ubom ọfọn ke mmọñ, mbak uwem owo editak.
Ebiet emi oyobio okobiomde ubom akayak, baba owo kiet ikọdiọñọke aba ; koro mbufut akpa ama osio etie etak ubom ọduọk ke mmọñ, ada enye adaha.
Ndien ke otu mkparawa eken emi ekesuhọde ke ubom, baba owo kiet emi eketimde ọdiọñọ usuñ ndiwat ñkọwọrọ ke Abana ikoduhe.
   Ke ndiọk iso mmọ ñko, baba ubom urua, mme ubom ọkọ kiet ikawatke ibe mmọ ke usuñ nte mmọ ekpekemede ndibup mme mmọ oro ebiet emi mmọ ekedude ye usuñ ndiwat ñkọwọrọ ke ebiet emi mmọ ekekade.
Biọñ ye mmem-idem ye mba ikayakke nditọ emi ekeme ndinam baba eti ñkpọ kiet aba.
Mmọ eyesasana ubom eyak ntre ndifiọrọ ke mmọñ ñka ọtọ nte enye amade.
Kpukpru iyaresit ye nduari ye mkpe-ubọk ye mbukpek Eburutu ndinyik mkparawa ubom esie, man mmọ esioño udeñ esin ke mmọñ ewat, ọkọwọrọ ikpikpu utom.
Baba mmọ owo kiet ikesehese enye enyịn ke iso, Ekeñwe ndien ke anam utom editua eyet mi ke esit ufọk ubom nte ñkpọ eke esit esie oyomde ndibọbuñọ ; ikenyi-meke ndikop ndọñesit.
Akayak ata esisit, Eburutu ikpetreke ndiwọrọ ke ubom oro nduọ ke mmọñ ñkpa, oto ke ọkpọsọñ mfuhọ ye iyaresit ke esit esie.
   Edi ima ifiọkke ndituk owo esie ke minyeneke akpan ntak ye akwa ñkpọ mfọn emi enye enimde ọnọ enye ke utit.
Ke ufọt akpatre idiọk ini emi, Abasi ima ama asaña oduk, esin ubọk ọnọ Eburutu edinyaña.
Ekebiet nte ñkpọ eke owo akatuakde enye ke idap; enye obumede ini kiet adaha ke enyọñ oto ke esit ufọk ubom ọwọrọ edi mi ke iso ubom ; sese ubom kiet ko ke awat edi.
   Eburutu ama ekpe ikọt esie ubọk ete mmọ edaha ke enyọñ etetie, etiene imọ ekpe ye mbon ubom oro, ebeñe mmọ ekpri ñkpọ ebọ edia, ebup mmọ ebiet emi mmọ edude ye usuñ ndiwat ñkọwọrọ ke Abana.
Mkparawa emi ema enam uyo esie ndien ke mfọn iso mmọ, mbon ubom oro ema etua mmọ mbọm ke edinọ mmọ ekpri ñkpọ, mmọ eda etuak ke inua.
Edi se iketimde inem Eburutu esit ikan edi emi mbon ubom oro ekebọrọde enye ete, ‘ Mbufo edu ke Abana ke emi.
Sese esuk ko.
Mbufo idiwatke ubọk udeñ kiet ima, eda ekedian.’
Ke ini emi mkparawa ubom Eburutu ekopde ikọ emi, mmọ efrọ ke idaresit.
Obufa odudu eset mmọ ke idem, iso mmọ efiak eñwaña.
Ekeñwe ñko odop eyet ndien, ọkwọ-họde enyịn esie, ọbọ ñkpọ adia, ọtọñọ ndineme nneme nnyuñ nsak imam ye Eburutu.
   Ke ekpri ini esisit, mkparawa emi ema ewat ekedian ke esuk Abana.
Edi mbemiso mmọ esim do, Eburutu ama enim ata ọkpọsọñ mbet ọnọ mmọ.
Baba mmọ owo kiet inyeneke ndikpọñ ubom oro ñka baba ebiet kiet efen, ibọhọke mmọ emi enye edimekde ndisaña ye enye ndọk obot.
Utom mmọ edi nditie do ñkpeme Ekeñwe, iyakke baba owo Abana kiet okut enye ke enyịn tutu enye afiak ọsuhọde edi ke esuk.
Ekeñwe ñko ikenyimeke ndisuhọde ke isọñ tutu Eburutu afiak edi edinọ enye uyo ndinam ntre.
Ekeñwe ama enyime ke ata esit ime ndikpeme mme ewuhọ emi.
   Ofuri emi Abana ke etetua eyom Ekeñwe eyen mmọ.
Ubom oro Eburutu ekebede ke usuñ akasaña oyom kpa enye.
Edi nte ñkpọ awakde nditibe ke ererimbot emi, ekese owo etoto ke Ito ebe esim Ukwa, ndisaña nyom se idude ke enyịn usuñ ufọk mmọ.
Yak kpukpru mme okot mbuk emi eda ukpep ñkpọ do ndien.
Ata ekese ini, akam edi mme ñkpọ oro emi edude ekpere nnyịn, edi se itimde ifọn ye nnyịn ke uwem. ‘
Adan eke ubọk owo enye abari owo ọtọñ.’
Ntem ke ubom oro, ke ata unana idorenyịn akawat ebe aka iso iso, ọkpọñ Ekeñwe emi mmọ ekeyomde mi ke edem edem, ke idem mben esuk obio mmọ.
   Ke ini emi Eburutu ama ọkọdọk ọkọwọrọ ke obio Abana, mbọñ ye mkparawa, iban ye iden ekedu ke efe, nditiñ mbaña mkpa Ekeñwe ye usen emi edinamde ikpo esie.
ọfiọñ Ambo Eta, nte Esukwa ọbọñ obio akada ke idaha utiñ ikọ, ke añwana ndikpan uyom, nnyuñ mbeñe obio ndinọ enye utọñ man enye otobo mmọ etop emi Ambo Eta okotobode ye ekikere esie ke ikọ edinam ikpo Ekeñwe, Eburutu ama asaña ye ikọt esie ye Ntekim emi enye okosobode ke usuñ ekpe ete ada imọ okowut ebiet emi ọbọñ obio odude.
Edi ke ntak unana nsọñidem Ambo Eta, Ntekim ama ada enye ebe aka efe ke ebiet emi mbọñ obio ekesobode.
Ke ini emi mmọ ema ekesim do, ndusuk owo ema ekut mmọ, edi baba owo kiet ikakpaha ndinọ idem esie afanikọñ ndibup ebiet emi mmọ etode ye se mmọ eyomde do, sia utọñ kpukpru owo kiet kiet okosuk oyomde ndikop se Esukwa ekenyenede nditiñ.
   Ke ini emi uyom ama ọkọtọñọ ndisuhọde, Ofiọñ Ambo Eta ofiori ke ọkpọsọñ uyo ete, ‘ Abana !
Abana !
Mbufo etre uyom ndien o!
Enọ mi utọñ ! “
Eyen ama akpa, eka idaba aba udia ?
Edọhọ ete udia eka eyen okowot eyen ? "
Nduduọhọ iduọhọke mbufo ; inyuñ iduọhọke mi ñko, ndu-duọhọ ọduọhọ Obot ye Akaña ye mkpa emi emekde ndisio Ekeñwe ke otu nnyịn mfep kpa ke idem ufọt ini emi nnyịn imade enye ikaha.
Nnyịn imanam nte iden owo, imoyom enye ke kpukpru itie ye ke kpukpru ñkan-ñkuk edi nnyịn ikwe enye.
Nnyịn imonyuñ ikabade inam nte iban, ifuhọ, ituaña ifiori, ikot enye ke ọkpọsọñ uyo; edi Ekeñwe iyereke nnyịn.
Ke emi nnyịn idikemeke ndikut enye aba.
Ekeñwe akpa atak nnyịn.
Ke emi ana nte nnyịn itua ekpo, idọk udi; ke emi ana nnyịn inam ikpo esie man owo eke enyenede ekpri mbubehe esie aka akanam.
Uyo Obọñ edi oro.
Ami ke idem mi, nnyuñ ñkut ntre ñko.
Edi mme mbufo obio edọhọ didie ? ’
Obio ; Nnyịn inyuñ ibere ke uyo oro.
ọbọñ ñkpeti: Mme anie edidi oko ke enyịn usuñ ye Ntekim ?
Ntekim : ñkut eyen ọbọñ emi ke usuñ esuk, ke ọdọdọk edi;   ndien enye obup mi ndida enye ñka edem ọbọñ obio.
Enye etiñ ọnọ mi ete utorn imọ edi ndisaña ntiñ ikọ ndọñesit nnọ mmọ emi esit mmọ mminemke.
Do, sia ọbọñ miduhe ke nsọñ idem, ami nda enye ndi mi ke iso mbufo nditiñ se enye enyenede nnim mbufo ke iso.
ọfiọñ : Ndien afo anam didie ada enye edi mi ke iso nnyịn ?
Ndi nnyịn ndien idu ke nsọñidem ?
Edieke owo oyomde ọbọñ obio mikwe, enye ifiakke aba inyọñ ?
Afo Ntekim oro !
Eyekut se afo oyomde.
Eyenọwọñ oyom mfat, Abasi ọnọ nnam.
Eburutu : Mbọñ obio Abana !
Etie do o !
Mbọk mbufo ekam enyime mi ekọm kaña !
ọfiọñ : Eyen ọbọñ mbon, emedi!
Eburutu : Edieke otode ke ntak unana nsọñ idem, ọbọñ obio mikemeke ndinọ mi utọñ, nte mbufo mme udiana esie ñko ikemeke ?
Utom emi ndide ke obio emi ndinam, inyeneke ọbọñ obio ikpọñ ikpọñ, edi kpukpru mbufo emi edude ke efe emi emetiene enyene udeme ke esit ukem ukem.
ọfiọñ : Nso utom edi oro ufañ ?
Anie mi ke otu nnyịn emi ekpe fi utọ utom oro ?
ñkpeti: Ufan, be ka mbubehe fo.
Kudi udutimede owo esit ke ebiet emi mbọk.
Eburutu : Ndige nditimede mbufo esit mbọñ ; ñkam nda ikọ ndọñesit nsọk mbufo.
ọfiọñ : Omokut Ekeñwe nnyịn ?
Amada enye edi mi ?
Eburutu : Anie edi Ekeñwe ?
ọfiọñ : Afo oto mmọñ, mudiọñọke Ekeñwe, munyuñ ukopke ubaña enye ye etop mkpa esie ye mfuhọ obio emi ?
Afo idige edi ọfiọk ñkpọ owo ; idige emenyene enyịn ?
Edide mi, obio emi etie fi didie ?
Ibietke fi obio nditaha, obio nsobo ye obio ekpo ?
Eburutu : Oro mmọñọ ada mi edi mi; oro anam mi nda ikọ ndọñesit nsọk mbufo.
Ami ke idem mi, ndi eyen Ibinọ ; edi mmoduñ ke Umani mbigi, ñketie do mbọ kpukpru ukpep ñkpọ mi.
Nto do okut emi mbehe; ndien idaha emi, utom mi edi ndisaña ke obio, ke obio ntiñ ikọ ndọñesit nnọ mbon ukut.
ọfiọñ : ọfọn ufan, ka ebiet efen kaña.
Nnyịn iyomke fi mi kaña, kpa ye ikọ fo.
ñkpeti: Ekepdi nte emi ededi mi, afo amasaña ye Ekeñwe edi, se ededi emi afo ekpetiñde, nnyịn ikpọbiọñ utọñ inọ fi.
Eburutu: Mbọñ, mbọk mbufo ekam eyak mi ntiñ se nnyenede nnọ mbufo ndien ami mfiak.
Mkparawa obio : Baba ufan.
Nso uyịre utiñ ikọ isọñ ntre ?
Edidi didie ?
ñkpeti: Se mi da !
Edieke muyomke afanikọñ, se usuñ do, nyọñ ini kiet.
Da ikọ ndọñesit fo ye idem fo sim ufọk.
Nnyịn iyombe ikọ ndọñesit; iyom Ekeñwe.
Eburutu: Ikọ emi nnyenede nditiñ nnọ mbufo etie ukem ukem nte ñkpasañade ye Ekeñwe ndi mi.
ọfiọñ : Yak kaña ise ; mmọñọ owo iduhe mi ?
Mkparawa obio : Owo mi ekese ọbọñ !
ọfiọñ : Mbufo enam owo emi asaña ukot ye ubọk adaha ke ebiet emi, enyuñ enam enye oduk ubom esie osio ini kiet.
Eburutu : ọfọn o !
Abana !
Mmada Ekeñwe nsọk mbufo, edi mbufo emebin enye.
Mmada Ekeñwe mbufo nnyọñ o !
Yak atak mbufo.
ñkpeti: Ka, yak atak nnyịn.
Idige mfin ke enye ọkọtọñọ nnyịn nditak.
Oku Ndem : Abana !
Mmọsọñọ nsua ido mbufo ndusuk ini o !
Mbufo emekpon esit ebe.
Ndien ndomo ñkpọ kiet efen emi awakde ndibọ owo ñkpọ nduọk nte ikponesit iduhe.
Idige eyen oro ọdọhọ ete imọ ito Umani ibehe.
Mbufo emefiọk mme inyeneke nte enye okutde Ekeñwe do, ida enye isọk mbufo ?
ñkpeti: Se afo ọmọsọñ.
Ke emi eyetiñ ikọ usọñ.
Yak owo oro ada afanikọñ esie ebe aka kaña isoiso.
Abasi Abasi: Ami mmodomo ndikut ikọ oro ye da Oku o !
Mbufo ekot eyen oro afiak edi editiñ se enye enyenede ọnọ nnyịn.
Ikọ esie ọdiọk nnyịn itop idiọk ikọ iduọk.
    ọbọñ Abasi Abasi ke oyoyom nditiñ ikọ esie ñka iso, mkparawa iba ke otu mme mmọ emi ekebinde Eburutu eka ekeyak ke esuk, efehe eduk edi ke efe editiñ ete, ‘ Mbọñ !
nnyịn imokut ata afia ediye eyen añwan kiet ke esit ufọk ubom owo oro.
Enye ofuñ ubọk ọkọm nnyịn; ndien nte nnyịn itimde ise iso esie, ebiet iso adiaha ọbọñ utibe utibeOku : Etie didie do ; idige se ntiñde mi idaha emi edi oro ?
   Mbufo ete edi ikọ usọñ.
Idige eyen oro ada mi etiñ ete imọ imada Ekeñwe nnyịn inyọñ ?
ñkpeti: Abana !
ebine mbọk !
Ekuyak ọbọhọ !
O mbọm mi!
Nnam didie utọ ñkpọ enye emi ?
Se nte unam odukde etiene mi ke ufọk ama, edi ami nnyak enye afiak ọnyọñ ikọt.
O, mbọm mi, mmatak ke Abana !
Utọ ñkpọ enye emi!
Ntetiñ utọ ikọt emi didie nnọ ọbọñ ?
   Ekese owo ema efeñe eka esuk ebine Eburutu ndimum.
Edi ke ini emi mmọ eyesimde do, ukpọk akpatre ikọñ emi akamiade enye, mmọ ikekeme ke ndikut.
Ndusuk owo ema esio ke ubom, ewat edọk, mmọ eken ewat esuk eka ata anyan ebiet.
Ekem ko o, mmọ enyọñ edi ubọk ubọk.
Baba mmọ owo kiet ikwe Eburutu mme Ekeñwe, mme ubom emi mmọ ekewatde.
Ofuri obio eduọñọ ke isọñ, esio mkpo eyet etime etime, nte ñkpọ eke Ekeñwe ọkọtọñọde ntak akpa obufa ke usen oro.
Owo kiet ikoduhe ke otu mmọ ndidọñ enye eken esit.
Ko o ke okoneyo, ke ufọt ọkpọsọñ ntuaña emi, Eburutu ama afiak ọwọrọ ada ke ufọt mmọ, obup mmọ ete ‘ Abana, mbufo etua nso ?
Mbufo ekebine mi eyom nso ?
Nse nte mma nda Ekeñwe ndi mi, mbufo ebin enye ?
Ndien mbufo etetua nso naña ke emi ? ’
   Ke ini emi mmọ ewọñọrede enyịn ekut Eburutu, kpukpru mmọ eduọñọ ke isọñ, ewaña enye ke ukot, eseme, ekpe enye ubọk eti eti ete, ‘ Owo ibiñke enye mbọk.
Nọ rmyịn Ekeñwe nnyịn.’
Eburutu ama afaña, enyeñe ibuot ete, ‘ Baba!
Ndinọhọ aba.
ọyọhọ ikaba edi oro mbufo enamde utọ obu-robut ido oro ye eyen añwan oro.
Akpa, Ekeñwe ama edi mi, mbufo emen enye ke umen eda ekenyam ke anyan idut.
Ke mfọn iso, ami ñkut enye mfiọhọ, ñwat enye nda nsọk mbufo ; edi mbufo etọñọ ntak esọñ esit ebin enye ekeyak keesuk; emum enye esin ke ubom, enuk eduọk ke ufọt akpa inyañ ibom.
ọbọñ owo !
Idige ntre ? ’
ọbọñ Oku : Akpan nnyịn ọfiọñ, mbume oro enyene fi o !
Bọrọ enye e. Idige edi afo edi obio ; afo onyuñ edi Abana ñko ?
ọfiọñ : Kutiñ ikọ oro aba, ọbọñ Oku, esit ediyat mi ye afo.
Eburutu: Kuyak ayat fi, ufan.
Mbume mi oro enyene fi ofuri ofuri.
Tiñ nọ mi ke esit akpanikọ mme afo ke oyo-yom Ekeñwe afiak edi ke obio fo emi ?
ọfiọñ : Nyomke Ekeñw’e afiak edi, ntak a ?
Anie ke obio emi oyom enye ọnyọñ edi nte ami ?
Eburutu : ọfọn, akpa ñkada Ekeñwe nsọk mbufo ke mfọn, mbufo esin enye.
Isañ emi nyom utip ke ibuot esie.
Owo ikemeke ndida ñkpọ esie nte akpan ñkpọ tutu akpan ñkpọ atak enye ke esit.
Mbufo minọñọ mi akpan ñkpọ ke ibuot eyen oro, ndiyakke enye nnọ mbufo ; Ekeñwe ke idem esie idinyimeke ndifiak ndi mi.
ñkpeti: Ufan !
Kuda ikọ oro uka anyan anyan.
Nnyịn ke idem nnyịn ima ibebiere oro tọñọ ke akpa usen emi adiaha nnyịn okosopde.
Itie ubọñ Esukwa ye lyamba ye udiana itie ubọñ ke Ndem ye ke obio, ekese inyene ke okuk, ke ifin ye ke isọñ ye ke ufene enyene fi edieke edikemede ndida Ekeñwe nsọk nnyịn.
Sese esañ ọbọñ obio mi!
Mmayak nnọ fi nte akpa ñkpọ ubiọñ.
Ka kada Ekeñwe sọk nnyịn.
Eburutu : Baba, mme ñkpọ oro afo abatde do ikemke ke ibuot Ekeñwe.
ọfiọñ : Nso efen ke afo oyom ete edian do enọ fi ?
Eburutu : Nyom fi ke idem fo.
ọfiọñ : Midige ntre ?
Eburutu : Midige ntre, ndidaha Ekeñwe ndi.
Afo muwọrọke ke obio emi, Ekeñwe ididuñke ke esit ke ifure.
ọwọrọ afo udotke se ekpedade ewa isọñ, man isọñ emem ọnọ Ekeñwe ndiduñ ke esit ?
ọfiọñ : Kpọñ ikọ enye oro, ufan, ini oro ama ebe.
Idaha emi ami ndi Ekwọñ, mmokpon mbe edifup.
Ofuri Obio : Anie ọdọhọ ?
Anie etiñ ntre ọnọ fi ?
Se ini oro akam edi emi ndien.
Se Abana ekewukde, mmọ ekeme ndiwuhọde ini kiet eke mmọ emema.
ọbọñ Oku: ọfiọñ !
Mmowuk fi ke Atabrinyañ ye ke Oboyeme ye ke Ebre mmọñ ye ke Anansa Ikañ ye ke kpukpru Ndem eken ke mmọñ, ke obot, ye ke ikọt.
Afo unyeneke ndifaña eyen emi ke baba usuñ kiet.
Edieke enye oyomde itọñ uwem fo, Abana ebiere ndiyak nnọ enye, man Ekeñwe ọnyọñ edi ke obio emana esie.
ọfiọñ : Se ami mi, eyen ọbọñ !
Da mi nam nte amade.
Mmayak idem mi nnọ fi ndifañake baba ñkpọ kiet aba.
Eburutu : Abana!
Mbufo eka ndien eketim idem mbufo ndisobo ye Ekeñwe, Enam idem mbufo ye obio mbufo esana.
Owo okutua abaeyet; owo okutie aba ikpo.
ñkpọn adaña ini ntem, ami nyefiak ndi mi ye adiaha mbufo.
Enam kpukpru owo ke obio (obuñ ọkpọ adak ekara) ekem mben mi ke efe emi.
ñkpọñ edidi Akwa esop uyarade ñkpọ; esop uwem ye mkpa; esop usọrọ ye mfuhọ ; esop imam ye eyet.
Ndien mbak mbufo edinyene ndik mme eyihe ke edifiak mi ndi mi, sese udeme ñkpọ ubiọñ mi mi ñko. (
Eburutu esin ubọk omum ọfiọñ Ambo Eta ayak ọnọ Oku Ndem Inyañ ; ọtọñọ ntak ọfọrọde ata akamba ediye mme ke ubọk ufien esie, emen ọnọ enye.)
Tim ñkpọ iba emi nim nọ mi.
Mma nda Ekeñwe nsọk mbufo, ndien afo afiak ayak mmọ ọnọ mi.
Tim mme ñkpọ oro kama o !
ọbọñ Oku.
Ata ñkpọ uto mi edi oro nyakde nnọ fi do.
Ke esiode Ekeñwe efep, ofuri obio Abana emi ye kpukpru inyene emi edude ke esit itiehe mi nte mme oro.
Ete mi Nse Ediañ ọkọnọ mi enye, ndien enye ama ọnọ mi uyo ete ke ndomo ntak kiet ñkuyak enye nnọ baba owo kiet, mbak ami ndikpa.
Mmọdo, edi itọñ uwem mi ye itọñ uwem owo mi ọfiọñ ke nda nnim ubiọñ oro nnọ mbufo.
Nditreke ndifiak ndi mi ñkpọñ ke okoneyo ye adiaha mbufo.
Nyom ndida Ekeñwe ndi ke okoneyo koro ke okoneyo ke enye akadaha ọkpọñ obio emi.
             Ekeñwe Ambo Eta!
Ufan Eburutu Nse Ediañ 1             Ami ada añwan nsọk ebe ;             Ada eyen nsọk Ete ;             Ada Mbakara ndi.
EYO KE ESIERE EDIIkọ isọñ oyom ini ;                   Isọñ ifreke.
   Ke otu ekese ikọ uñwọñọ ye ikọ ndọñesit emi Eburutu eketiñde ndinọ mbọñ Abana uyọhọ idorenyịn ete Ekeñwe ke odudu kaña ke uwem, imọ idinyuñ itreke ndifiak nda enye nsọk mmọ ke ndañ nsiere; ke otu ediwak ikọ oro enye eketiñde, esit mbọñ obio Abana ke ọyọyọhọ ye eyihe ye unana mbuọtidem.
Usuñ nte Ekeñwe akasañade osop ama akpa mmọ idem eti eti ama onyuñ etimede mmọ ekikere akpan akpan.
Edi ndusuk ikọ emi Eburutu eketiñde ọnọ mmọ, kpa yeidem mmeemienyeọkọkpọñde ke ubọk mmọ nte ñkpọ ubiọñ ama akpa mmọ idem akan onyuñ ayaña ifiọk mmọ ofuri ofuri.
Ofuri okoneyo oro, mbọñ Abana ikedehe idap ikonyuñ iyetke; edi eketie do ke efe obio ndikere nsio nsio ekikere, ñwana ndifiọk se mme ndusuk ikọ emi Eburutu eketiñde ọwọrọde ye utọ owo eke enye ke idem esie edide mme ata owo, mme ekpo, mme ndem, mme ifọt, mme nso ?
Baba owo mmọ kiet ikekemeke ndibọrọ mbume emi.
   ọbọñ Oku Ndem obup ete, ‘ Anie owo ọkpọnọ eyen oro mme emi ?
Mme emi ebiet mme emi kpukpru nnyịn itimde idiọñọ.
Nso idi ntak emi enye etiñde utọ ñkpọsọñ ikọ eketiede ntre adian ọfiọñ Ambo Eta, tutu esim nde emi enye oyomde itọñ uwem esie ?
Oro mme enye ekere ete edi ọfiọñ Ambo Eta ekeyip Ekeñwe emen akanyam ?
Nsa eke ọfiọñ o !
Akpan nnyịn ikemeke ndinam utọ oburobut ido eke etiede ntre.
Onyuñ edi se enye akanamde ñkpọ oro ke akpanikọ mmọñọ mme nnyịn iyekeme ndisọñ esit nnyak ewot enye, Akpan nnyịn emi edide isin ye iberedem obio emi ?
Oro mme nso ñwure ye nditaha iyom ndiduk ntre ntiene nnyịn !
Edieke ọfiọñ Ambo Eta ọbọhọde akpa utọ mkpa oro idaha emi, anie edisuhọ ke itie esie ?
Ekọñ efen afiakde emen Abana, anie edibe iso inọ nnyịn, ibre uko nte emi ọfiọñ esi-brede ? ’
Ke nde emi ke kpukpru mbọñ ekefiari etap idiọk ikọ eduọk ete, ‘ Tua fi o !
Idiọk ñkpọ aka ko nsan nsan !
Eti ñkpọ asaña edi! ’
    ñkpọ efen emi eketimerede ekikere mmọ akaha, ekedi usuñ nte Eburutu akasañade ebiet Abasi Ekpenyọñ eyen mmọ emi okosopde ke mmọñ ke ñkpọ nte isua efureta emi ekebede, ke idaha ye ke ubom idem, ke ufia ikpọhidem ye ke uyai ọkpọiso, ke ido edidọdọñ ukot nsaña isañ ntuhọde itọñ, Eburutu ọkọwọrọ Abasi Ekpenyọñ ofuri ofuri.
Oku Ndem Inyañ ama aka iso ke ikọ esie ete, ‘ Mmọñọ ete ikam idige Abasi Ekpenyọñ edi Nse Ediañ emi eyen emi ọkọdọhọde ete edi Ete imọ ?
Koro Eburutu ebiet enye akaha, akan oro, rnrne emi enye ọkpọñde mi ọnọ nnyịn ebiet mme Abasi Ekpenyọñ.
Adaña nte ñkemede nditi, ndiọñọke, nnyuñ ñkopke kaña mbaña, baba owo kiet efen ke ofuri ñkan ñkuk emi, emi enyenede utọ mme oro.
ñko, nuneti usen kiet nte ñkadabade ndap ñka obio Idem-mmọñ ; nte ñkobupde se iketibede ye enye ; ibọrọ emi enye ọkọnọde mi edi ete, “ Abasi Ekpenyọñ do, Abasi Ekpenyọñ iduhe.”
Utihi nte ñketiñde ndap oro nnọ fi da ñkpeti ? ’
    ‘ Ke ofuri ofuri ini emi ekebede, mma nyik se ikọ oro ọwọrọde.
Edi ke emi, mmodomo ndifiọk ndien.
Mmọñọ ete, ikọ oro iwọrọke ete, Abasi Ekpenyọñ do ke obio ererimbot, iduhe ini ke obio Idem-mmọñ.
Edi, mmọñ ke ofuri ererimbot emi ke Abasi Ekpenyọñ okpodu ke adaña anyan ini emi ekebede, etre ndifiak ke obio emana esie ?
Ikemeke ndidi ke Ibinọ Se ibuo!
Se inua 1 Nso ke Ibinọ ikpomum enye ikama ?
Ikafañ ke nnyịn idọñ nditọ nnyịn ekesaña eyom enye do, eka, efiak enyọñ edi ubọk ubọk ete, enye iduhe ?
Ndien mmọñọ, anie owo efen edidi Nse Ediañ emi ?
Ndaba ndap ñka obio Idem-mmọñ, ñkop enyiñ esie.
Ntui Nnyọk Ebiyi, ke ini emi Ekeñwe akamanade ama oto mi aka Ibinọ, ọnyọñ edi, etiñ abaña Nse Ediañ.
Idaha emi, eyen emi edi mi editiñ ikọ abaña kpa owo emi.
Nse Ediañ eyeyịre Abana nso ?
Enye ye Abana ededuk ikọt Ekwọñ ediañade ifañ ?
Kam kop enyiñ emi Eburutu ọdọhọde ete imọ ikere :              Eburutu Nse Ediañ !
              Ufan Ekeñwe Ambo Eta !
Ada eyen nsọk Ete !
Ada añwan nsọk ebe !
Ada Mbakara ndi!
   ‘ Anie efen ke Abana ediọñọ ke enyiñ oro “ Mbakara ”, ke midige Abasi Ekpenyọñ ?
Edieke eyen emi edikemede ndida Ekeñwe mfiak nsọk Ete esie Ambo Eta ye ebe esie Ita Abasi; idige onyuñ ọwọrọ ete enye eyeda Abasi Ekpenyọñ emi edide Mbakara obio emi afiak edi ke obio esie ?
Abana !
Mbufo emekam etim ekop ikọ eyen oro ?
Se ikọ edi oro o ! ’
   Kpukpru mbọñ Abana eketie ke ata ñkpeñeyeñ ye mbọribọ etat utọñ, etat inua ese Obọñ Oku Ndem Inyañ nte enye etiñde ekikere esie aka.
Edi baba owo kiet efen ke otu mmọ ikọfiọkke se ekpenọde enye nte ibọrọ.
Ke akpatre, ọbọñ Abasi Abasi ọbọrọ enye ete, ‘ Da Oku, mbọk kpọñ utọ ikọ oro kaña, mbak uditimede nnyịn esit.
Idige eyo esesiere ama, ibigike, ọmọñ ọtọñọ ntak okut.
Eburutu ọmọñ afiak edi, ñkpọ urua ana, urua ana.
Yak esine ke uduñ ebet Esen.
Esen edi ọkposio adia.’
   ‘ Eburutu ama edi, enye eyenam kpukpru ñkpọ añwaña nnyịn ke enyịn.
Ete mi ama ebigi uwem akan mi, edi ebie ami nyokut ñkpọ ñkan enye.
Mbufo enam nnyịn inyọñ ndien man nnyịn ikatuak obio, mmọ edemede ke idap, etọñọ ndinam obio asaña nte eyen oro ọkọnọde item; man nnyịn ñko ikọduọk odudu esisit mbemiso nnyịn ifiak idi mi iditie ibet enye.’
   Ofuri emi mbọñ Abana eketiede mi ke efe obio mmọ eñwana ekọñ eyihe ye akpanikọ, ikọt Nse Ediañ ko ke Idọmbi ke eñwana oruk ekọñ efen ye nditọ obio oro.
Ke ini emi mmọ ema ekesim do, edọk obot enyuñ etọñọ ndisaña ke nsio nsio efak ke obio nyom Ekeñwe ye Eburutu mmọ ema eda ekewọrọ ke efak kiet emi mmọ ekekutde ata ñkpọ mbọm do.
Nditọ Idọmbi ema ebọp owo kiet ye ñwan esie, ukot ye ubọk, esio enim ke ufọt añwa, ke emia mmọ ke umiaenañ, ikopke mbọm.
Ekedi uduak mmọ ndika iso ndimia owo iba oro ntre tutu mmọ ekpa.
Ndien mmọ ema enyuñ ekpere ndikpa ke ini emi ikọt Nse Ediañ ekekade ekekut mmọ.
Owo iba emi ema etuaña, efiori, eda enyiñ kpukpru mme Abasi ye ndem ekpe ikọt Nse Ediañ ubọk ete ekube ekpọñ mmimọ ; edi esaña eduk, enyaña mmimọ esio ke ubọk mme asua mmimọ.
Mbọm ama anam Ekpri Nse eti eti tutu enye ọtọñọ ndiduọ ñkpe ubọk, onyuñ ọñwọñọ ndifak owo iba emi ke ata ediwak okuk, edieke okuk edikemede ndifak mmọ.
Ke ediyịre emi Ekpri Nse ekeyịrede akaha, nditọ Idọmbi ema enyime, esiak ibat okuk emi mmọ ekeyomde enọ enye.
Do ke Ekpri Nse ọkọdọñ eka ubom ekebat okuk oro edi.
Nditọ Idọmbi, ke ini emi mmọ ema ekebat okuk emi Ekpri Nse ọnọde mmọ ekut ete ekem, ema etat owo iba emi ke uruk esana mmọ eyak enọ andifak mmọ, enyuñ enọ enye uyo ete enye ada mmọ ọwọrọ ke obio mmimọ ini kiet, koro mmọ edide ata mbon ubi ye mbubuk.
   Sia idem Nse Ediañ mikọsọñke, enye ikekemeke nditiene ikọt esie ndọk ñka ñkodu ke itie mbubehe oro ke esit obio.
Edi ke ini emi Ekpri Nse ama ọkọsuhọde edi ke esuk ye mbufa ifin esie iba emi, enye ama atuak ete esie ke idap, emen kpukpru se iketibede ke obot eneme ọnọ enye, onyuñ owut enye owo iba emi enye ama akafak, Ke ini emi Nse Ediañ emenerede enyịn esie ese owo iba emi, idem ọtọñọ ndinyek enye eti eti; mmọñ eyet ọtọñọ ndiwet ke enyịn esie nsuhọde.
Ke akpatre, enye okot mmọ kiet kiet etiñ ikọ ye mmọ ete :          ọkọnọ Ekpe Otu 1 omonyuñ adaha ada ?
Anie owo fo ke nnyuñ ñwot ñko ?
          Idige ama ebin mi akpa ọduọk; ọmọñ ada mi aka mkpa efen ?
          Obo Atayo !
Afo anam nso mi ?
Afo ama ọwọwọrọ ke esa Ete ?
ọkpọñ esa Ambo Eta, ebine anie ken ; Edide edikut akwa ukut mi ?
   Ufen ikpa emi nditọ Idọmbi ekemiade ọkọnọ Ekpe Otu ama abiak enye ke idem eti eti tutu ekpere ndibọ enye uwem.
Edi ke ini emi enye ama akayararede ọfiọk owo emi ekedide ete ufin esie ke emi, kpa Abasi Ekpenyọñ emi enye okodoride akwa ikọ ke Abana, tutu oto ke ntak ikọ oro, Abasi Ekpenyọñ ama ekpere nditaba uwem esie ; ke ini emi ọkọnọ Ekpe Otu ama eketi kpukpru se ikebede ke ufọt esie ye Abasi Ekpenyọñ, kpa ye idem akani isọn emi tutu esim usen oro, enye mike-kemeke kaña ndisio nnọ enye, edi ọkọtọñọde ntak ọbọ efen odori ke esit, but ye ñkpọfiọk enuk ọkọnọ Ekpe itọñ, enye otuk iso esie ese isọñ ubom, ọtọñọ nditua ata ọkpọsọñ ndot ndot mmọñ eyet.
Ke ini emi enye ama akatua eyet emi ama nte ekemde enye ke idem, enye emenede ibuot ke enyọñ, ọkwọhọde enyịn, okot Nse Ediañ ete :            Abasi eyen Ete Odusu !
Medue fi akwa ndudue.
Dahado nọ mi ufan eden owo !
Ndinamke fi idiọk ñkpọ aba, Tutu esim usen emi uwem etrede.
   Ikọt Nse Ediañ, ke ini emi mmọ ema ekekut nte ñkpọ akabarede obono, enyiiñ ekopde nte owo iba emi eketiñde ikọ rnrnọ eka, ema etọñọ ndiyik se kpukpru ñkpọ oro ewọrọde.
Ufan kiet ese ufan eken ke enyịn, edi iketiñke baba ikọ ndomo kiet.
Ini esisit, Nse Ediañ afiak oduk esit ufọk ubom ọnọ ikọt esie uyo ete esio, ewat imọ eka ke obio efen.
Edi mbemiso ikọt esie ewat eka anyan usuñ, mmọ esobo ye ọyọhọ ubom iba nte ewatde ke iso edi.
Ekpri Nse ama ọtọñọ ndibup mmọ ebiet emi mmọ etode ye edem emi mmọ ekade, mme enyene nte mmọ ekutde ubom kiet do ke usuñ ye afia ediye akparawa kiet ke esit nte Etubom.
Mme mmọ oro ebọrọ ete mmimọ ima ikut utọ ubom oro ñkpọñ emi ekebede, ndien ebiet mmimọ nte ubom oro akaka Abana ; mmimọ ñko ito Abana, isaña iyom eyen añwan mmimọ kiet emi okosopde, enyiñ esie ekere Ekeñwe.
Do ke Ekpri Nse ọkọbọrọ mmọ ete mmimọ ñko isaña iyom Ekeñwe; ‘ Hau, emekam ekop nte enyiñ asañade ekekem ? ’
Ekpri Nse ke etetiñ ikọ esie ke inua, owo kiet ke ubom nditọ Abana ofiori ete, ‘ Hau !
Mbọk idige ọkọnọ Ekpe Otu edi oko ?
Emekam ekut enye iso ?
Emekut enye enyịn ?
Oro, ete idige mme mmọ emi edi mbon ñwo emi esañade eyip nditọ owo etañ ekenyam ?
Ukopke mmọ edọhọde ete mmimọ ñko isaña iyom Ekeñwe ?
Ete ikam idige mmọ ekeyip adiaha nnyịn ; edi ke ndiọk iso mmọ, eyen oro ọbọhọ mmọ efehe.
Emum mmọ !
Ekuyak mmọ ebọhọ !
tutu mmọ etim etiñ Ekeñwe enye emi mmọ eyomde ye nte ọkọnọ Ekpe Otu asañade oduk ke ubom mmọ.’
   Emi eketetiñ mi, ubom Abana ama adada akadiañ ke ubom Nse Ediañ, esio ñkpọkọbi ubom mmọ ekọbi edian ke rñkpono ubom Nse Ediañ.
Ndien ke ini emi mmọ enyande iso ke ibuot ñkañ etak ubom, ekut nte Obo Atayo añwan Ambo Eta emi ekefehede, etiede do awañ ubọk, atua eyet iyaresit, mmọ etetim ebubede nte ikañ.
Nde ikpa ke idem añwan emi ema ewak enyene ndik iso ye ibuot ye aba edem ekeyeyọhọ ye nde unan.
Nditọ Abana ema etọñọ ndibup ikọt Nse Ediañ mbume etime etime; ndusuk mmọ etọñọ ndisin ndutime ke ubom Nse Ediañ ; edi ofuri oro Nse Ediañ enyene idem do ke esit ufọk ubom ana, okop kpukpru ñkpọ, edi ikosioroke uyo, ikọñke ikọñ, edi Ekpri Nse, sia enye ekedide ata enyene ibuot owo, ama ọfiọk nte kpukpru ñkpọ oro akasañade.
Mmọdo enye okobupde nditọ Abana ete :           Mbufo idige esaña eyom Ekeñwe ?
           Ndien eyom Ekeñwe, esañ ika Abana.
           Afia akparawa eyip Mmama ;           Ata ediye eyen Ambo Eta.
   Ke ini emi Nse Ediañ okopde ibọrọ emi akpan ofin esie Ekpri Nse ọkọnọde nditọ Abana ye uduak esie ndiwat ye mmọ nsim Abana, enye ana kpa ke esit ufọk ubom esie ọtọñọ nditiñ ikọ nsua nnọ enye ete :       Ekpri Nse Ediañ, nso ñko ?
       ọmọñ afiak ọnyọñ Abana efen ?
       Abana ema esin mi ubon eduọk       Ete, eyen ama ọdiọk, ubon ekpọñ.
       Eke ọdiọñọde ọkọnọ, yak enye nọ enye ;       Ubom emi asaña ye ami, Abana isimke.
       Utu ke nsim Abana, ami nyetak mi;       Abana ama esin mi ubon, ami nyom nso do ?
   Ke ini emi ọkọrọyọk, etubom ke ubom nditọ Abana emi akasañade oyom Ekeñwe okopde ikọ emi, enye ọbiọñ utọñ nte ñkpọ eke enye ọdiọñọde uyo owo emi esinede ke ufọk ubom, edi eyik kaña esisit.
Do ndien ke enye obup ete, ‘ Anie kiet edidi oro ?
Anie ke Abana ekesin ubon ?
Mmọdo enye midisimke ke Abana ? ’
Obo Atayo ama ọsọp ọbọrọ mbume emi ke uyo eyet ete :         ñkpọfiọk usen utọk, ñkpomum esit nnim; Mbak okutọhọ ye mmọ Mmọ emi idige mbon ñwo Abasi Ekpenyọñ awat emi.
   ọkọrọyọk ikayakke Obo Atayo añwan Ambo Eta atua eyet esie ama.
Enye ama ọtọtọñọ ndikere ete uyo owo oro ke esit ufọk ubom ebiet uyo ufan esie Abasi Ekpenyọñ.
Mmọdo, akpa ifet emi Obo Atayo asiakde enyiñ esie, nsia ọduọ Okọrọyọk, enye amia ubọk esie mbiba ke ikpanesit ofiori ete :           Abasi Ekpenyọñ eyen Ete Odusu !
ñkoñine Akparawa, odot-ama Okọrọyọk Kutiñ aba mbọk, ababiaña, osu nsu, Ufan ama ọkpọñ ufan ke ndobo.
   ụ Esit ikenyimeke Okọrọyọk eme aba aka iso.
Ikọ emi ikekureke enye ke inua, enye ọfrọ oduk ke esit ufọk ubom Nse Ediañ okut enye do nte anade, ada ọfọñ mbri ofuk iso esie.
Enye oduri ọfọñ emi ọfuhọde, ọdiọñọ ete edi ufan esie ana oro ke akpanikọ.
Do ke enye ọkọduọ odoro Nse Ediañ ke idem, awaña enye akama, ofiori ata ọkpọsọñ mkpo ete, ‘ Abana o !
Abana o !
Abana o ! .
Mbufo ebine mi ye Abasi Ekpenyọñ o !
Mmatak o !
Wai!
Ufan mi! •
Ufan ima mi!
Ndi afo ?
Mbọk, ñkam ndi afo mme ndi owo efen ?
Afo emi ñkasañade nyom ke ofuri akpa mmọñ emi ke ofuri ofuri ọfiọñ duop ñkwe, nnyuñ nduọkke duọk odudu ke ediyom fi tutu esim emi ?
Afo okodu mmọñ ofuri ini emi ?
Oro mbọk, ñkut anie owo mbup mme ndaba ndap, mme ñkam ndi ke ata ererimbot ke ndu emi ? ’
Dkọrọyọk ama afat ufan esie, ọtọñọ ntak omum amana afat.
Mmọ mbiba ema etọñọ nditua eyet ima ye ukut nte ñkpri nditọ.
Kpukpru nditọ Abana ema efrọ ewọrọ ke ubom mmọ, ebe eduk ke esit ufọk ubom Nse Ediañ eke ndidara Abasi Ekpenyọñ eyen mmọ emi okosopde ke mmọñ ke isua efureta emi ekebede.
Mikpedige ọkọmyọk ndusuk mmọ ikpetreke ndifik Abasi Ekpenyọñ ke ebiet oro ñwot, ọnọ usuñ nte owo ekewakde emi ckeyomdc ndifat enye kpa ke ndo ndo oro.
Edi ọkọrọyọk ama aduat ke ọkpọsọñ uyo ete mmọ enyene 'ime, ebe eduk kiet kiet.
Ndien ke ini emi mmọ ema ekedara enye ema, ubom mbiba ewọñọde iso ese usuñ Abana ewat ekedian do.
   Nte ubom iba emi ewatde eka, ọkọrọyọk okot ufan esie ọtọñọ ndineme ye enye ete, ‘ Da, esit enem mi eti eti ke edifiak nsobo ye afo.
Ami emi ñkawatde fi ñkọduọk, kpa ami nnyuñ nyom fi ñkut.
Mmọñọ, mme nso itie nte ata ima ?
Kpukpru ñkpọ efen ekeme ndisop nnyuñ ñkpa;, edi ata ima enyene ndidu uwem ke nsi nsi.’
           Ė Ufan ye ufan, udọk udọk ama.
             Ini Abasi Ibom ọnọ uyo Ndien ufan okure usen oro.
             Ima okure ke usen Isuñ Abasi;             Koro owo minenike Abasi uyo ikọ.
   ‘ Iso ọfọn, adaña mi Abana ke edara Ekeñwe ko.
Ini esisit mmọ iditreke ndidara fi ñko ?
Mmọdo kufaña, kunyuñ usin obio emana fo ubon; koro tọñọ ke akpa usen oro afo okosopde ke mmọñ tutu esim usen emana nte mfin, Abana ke etetua, ke eseseme fi.
Sañ nnyịn ka ikọkwọhọde mmọ mmọñ eyet ke enyịn ndien.’
   Edi ndise efen do em okokponde utim ikatiaba akan ndise editọñọ ntak nsobo ufan ima iba emi.
Ko ke Abana, mbọñ obio ke eñwana ndikpe ye Eburutu ete enye asana Ekeñwe Ambo Eta ayak ndien ọnọ mmimọ, edieke eyen añwan oro odude ye enye ke akpanikọ nte enye ekeyịrede nditiñ ñwut.
Eburutu ke ada mmọ kaña ọtuhọde, ndien nsia ke ọtọñọ ndiduọ mmọ mme se Eburutu eketiñde akam edi akpanikọ.
NDUDUE IDUHE              Kam fọn, dop uyo, ke edi eyen !
Yak idiọk nọ ofin ke oto ikọt.
   Ko ke okoneyo ke ini emi ọfiọñ ama akasiaha ke ikpa enyọñ, kpukpru nditọ obio Abana, iban ye iden, ikpọ ye ñkpri, tutu ọsuhọde esim nsek nditọ emi ekedude kaña ke eba eka mmọ, ema ekesobo ke akwa efe obio, etie do ebet Eburutu ndisaña ye Ekeñwe emi enye ọkọñwọñọde ndida nsọk mmọ ke usen oro.
Mmọ iketiehe do ibet ibigi ikaha, ete ise Eburutu ke asaña oduk ye ikọt esie, ñkpọ nte mkparawa edip.
Owo itiaita ke otu emi ekesaña ọtọ kiet ye Ekeñwe ke ufọt mmọ, ke usuñ nte baba owo kiet mikekemeke ndisọp ñkut enye.
Mkparawa Eburutu ke ekwọ, ke enek ke eda mme ọfọñ etak-ubom emi mmọ ekekamade ebiọñ ke iso mbak Abana edisọp ekut ñkpọ uto emi mmọ ekebetde ndikut kpa adiaha mmọ Ekeñwe Ambo Eta.
Ke ini emi mmọ ema ekenek ekewọrọ ke efe, mmọ ema enim ifum enọ Ekeñwe, esik eda ọtọ kiet ekanade enye ekuk ; oro ekenam baba owo kiet ke Abana okusọp kaña okut Ekeñwe.
Oro akanam ñko, obio ọtọñọ ndikere ete Eburutu akababiaña mmọ, Ekeñwe ikeduhe ye enye.
Oro ama ọtọñọ ntak akpan mmọ ndinyime Eburutu ke ini emi enye ọkọkọmde mmọ.
Obọñ Oku ekebem iso ọtọñọ ikọ ete, ‘ Hau, Akparawa !
Idige ọkọdọhọ ete imọ iyasaña ye Ekeñwe idi mi mfin ?
Enye enye e ? ’
Eburutu : Obọñ Oku, nyene ime; emi ndada mi, nda ye   Ekeñwe.
Afo idige ọmọdiọñọ ọfọñ emi ?
Oku : Abana edi o !
Idige ediwañ ọfọñ Ekeñwe edi emi ?
Iban Ete nnyịn nsosu ?
Mbufo idiọñọke ọfọñ emi ?
Iban Ambo Eta : Usuhu, enye ke edi!
ọbọñ ñkpeti: Okut Asabọñ, owot Asabọñ o !
Sese owo emi ekeyipde Ekeñwe nnyịn mi!
Mmọñọ, owo iduhe mi ?
Abana mbufo emum eyen emi, ndien ekukpọñ enye aba tutu enye ọnọ nnyịn Ekeñwe nnyịn.
Oku : Baba o !
Abana, Baba o !
Nsañake do.
Mmokop ete ema ewot unam esọk ọbọñ kiet edi ke akwa nduai idem esie, enye ama efehe aka ndise, eketibi enyịn ke ọkọ.
Anam didie, efefiat, mbufo emia enua.
Ema esiak esin mbufo ke ubọk, nso ididia ?
Mbufo esana eyen emi eyak kaña, man enye ekpekeme ndisana eyen mbufo nyak nnọ mbufo suñ suñ.
ñkpeti: Baba, nnyịn idinamke ntre. ‘
Eyen enek unek tutu ekedibede isọn Ete esie.’
Enye emek ndiwot nnyịn ndian ye eyen nnyịn enye owot.
Se enye ememek nnyịn ndinam, yak anam.
Eburutu : Abana !
Abana!
Abana !
Eyen añwan isua ñke !
Omonyuñ adaha ada ?
Ama aman oko akpa; ọmọñ ediman efen ?
Obio : Iñ !
Yak iman.
Kam nọ nnyịn eyen nnyịn.
Eburutu : ọbọñ Oku !
Enye enye ọfiọñ Ambo Eta a ?
Oku : Se enye mi!
Eburutu : ọfiọñ Ambo Eta!
Afo ododop ese Abana nte eyomde ndiwot mi ?
Ini kiet wọrọ da mi, tiñ ikọ idem fo.
Mumaña nditiñ mmọñ ntiñ.
Ndien fiọk se editiñ mi ediwọrọde, koro ke usuñ eke mfọfiọk nyọdọñ nsọk ke ikọ oro tutu esit obio emi ebre ọnọ fi.
ọfiọñ : Abana !
Nnyeneke ediwak ikọ nditiñ nnọ mbufo ke se itibede emi.
Edi se ededi emi nditiñde mi, nyom nditiñ ata ofuri akpanikọ, koro but ikaba edi ata akpatre idiọk ñkpọ.
Ndien utu ke idiọk obut, ami mmenyime ndikpa.
Mmọdo, idige uduak mi ndida mi ke iso mbufo ke okoneyo emi nsu nsu ndian ye se mmañkananam.
Edi ami ñkemen Ekeñwe ñka ñkanyam.
Edi ọkpọsọñ iyaresit akanam mi nnam ntre.
Esit oro ikayatke mi ye Ekeñwe ke idem esie o, baba esisit.
Akananam zkdiaha iduehe mi.
Esit oro akayat mi ye ọbọñ Ambo Eta ye ukot esie Ita Abasi.
Esit oro ọkọtọñọ ntak ayat mi ye ofuri obio Abana.
Ebiet emi ọkpọsọñ esit ima odude, kpa do ke ọkpọsọñ esit ufip odu' ñko.
Baba owo kiet mi ke otu   mbufo emi akamade ọbọñ Ambo Eta ye Ita Abasi ye obio emi nte ami iduhe.
Mbufo emekeme ndidi ntiense nnọ mi ke ikọ oro.
Ke ini emi ekebede, mmọ oro ñko, kpa ye mbufo nde, ema edomo ndisio usiene ima oro ke ido nte kpukpru owo esidade ekpono mi enyuñ ekop uyo mi.
Edi nso itibe idaha emi ?
Tọñọ nte adiaha ọkọtọñọ ndiwọrọ owo tọñọ ke usen oro ete esie okomumde enye ọnọ Ita Abasi nte ñwan esie, mikebemke iso itọt mi, inyuñ ibup edinyime mi, tọñọ ke ufọt ini oro tutu esim emi ndada mi, Ambo Eta ye obio Abana ema etre ndinam ofuri akpanikọ ye ami.
   ‘ Nse nte edi ami ke mbufo ekenọ itie nte udiana ọbọñ obio emi ?
Mfin emi edi didie ?
Itie oro enyene anie ?
Emi mbufo ekekabarede enọ mi itie nte ọbọñ Esukwa, anie akam oto ke Esukwa ebe ọdọk Ebekpo ?
Ndien ọwọwọrọ didie ?
Ndi koro ami mma ndotke itie oro aba ?
Idige kpa ami ọfiọñ Ambo Eta ñkpọñ emi ekebede ndi emi mfin ?
Nso inam mbufo efrede mi ntre ?
Nso inam mbufo efrede uyo mme ete mbufo ntre ? ’
   ‘ Ntiñke mme ikọ emi man oto do esit mbufo ọkpuhọde ke se mbufo ema ekebiere ndinam mi.
ñkpehe mbufo ubọk man mbufo etre mi ndiwot.
Eden owo akamana edi ke ererimbot ndikpa.
Ata eden owo onyuñ akpa usen kiet.
Edi unen edi unen.
Mbufo ema edom mi ke mbom mbom, ikefeheke ndek, ndi ami ndien ñkpefehe ndek ke ini emi ñkodomde mbufo ke ibuo ?
Mbufo emebọ mi itie emi ñkenyenede ke obio emi toto ke eyo mme ete mbufo ke ata ikpikpu unana ntak, ndien ke usiene ami mmanyuñ nnam mbufo se idibuhọde mbufo ke ọkpọ ; ' mbọ mbufo eyen ima mbufo.
Ke editọñọ ñkoyom ndiwowot enye; edi kpa ke ntak akwa ima emi ñkenyenede nnọ enye ye ete esie ye obio emi, ami rnma ñkpuhọde ekikere ; ñkabade nyanyam enye.
Mam anam nso ?
Man edisop emi enye okosopde ke obio abiak mbufo kpa nte itie emi mbufo ekebọde mi akabiakde mi, sia abiaña ye utuk enemde.
Abana !
mmebeñe idem ke mkpa ke ebiet emi ndada mi, ke usuñ kiet ekededi emi mbufo ebierede ndiwot mi.’
ñkpeti: Abana!
ñkpetetiene ndop uyo, mbọp idem ntie suñ, kpa nte emi kpukpru mbufo enamde ke emi.
Edi, nnyịn ntem ke obio ima idop uyo, mme anie edimen ikọ oro itiñ ?
Kpukpru se Akpan nnyịn ọfiọñ adade mi etiñ edi ntre.
Edi mme Abana ema enam ndudue ke edinọ ọfiọñ itie nte ọbọñ Esukwa o !
Mfiọkke.
Mbeñeke idem ndinyime ikọ enye oro.
ñkukure se mfiọkde ke emi edi ete utọ iyaresit enye oro ọfiọñ enyenede ke esit esie ye kpukpru nnyịn okpon ebe.
Ndien adaña nte nnyịn idiyakde ọfiọñ odu mi ye nnyịn aka iso, esit esie idike-meke ndisuhọ enye.
Akan oro, eyen ọbọñ emi aduakde ndida Ekeñwe nsọk nnyịn, ama etiñ ọsọñ uyo ete adaña nte Akpan nnyịn ọfiọñ edidude ke obio emi, Ekeñwe idikemeke ndidu mi.
Ndien ana nnyịn ke iso ndibiere idaha emi mme anie ke otu owo iba oro ke nnyịn iyom— ọfiọñ Ambo Eta mme Ekeñwe ?
Obio : Nnyịn iyom Ekeñwe.
Ekpri Edeke : Idige mma ntetiñ nte :                 Usen okut okut,                 Edidem ama ọwọrọ añwa ; Mbañ owo eyesaña do, Ke ibuot Efio ekpo.
Oku: Abana mbọk eyak kaña o !
Nditiñde do, mbufo ete ikọ ndisime akani owo.
Edi ikọ mi osuk edi ikọ o !
Mbufo etim efiọk oro.
Idaha emi kpukpru nnyịn imọñ ibiere ite Nsibidi osio ọfiọñ Ambo Eta mbañ, edi Ekeñwe ke enyịn, mbufo ikwe kaña.
Iñ !
Nnyịn imokut ediwañ ọfọñ Adiaha; edi ndi ediwañ ọfọñ ke mbufo ekeyom ?
Enyịn iba isitibeke usen kiet o !
Mbufo emum kaña‘ Anie owo etie oko ? ’
   Ekeñwe ke ubọk ekama, ndien mbufo esana ọfiọñ eyak enọ Nsibidi.
Eburutu : Kufehe ndik ọbọñ Oku ; Ekeñwe mi ye ami idaha emi.
Obio: Enyenye ?
Eburutu : Mmọñọ mbufo ikwe Ekeñwe tutu esim emi ?
Obio : Nnyịn ikwe enye kaña o !
Mbọk wut nnyịn enye.
Eburutu : Anie owo etie oko ?
Nte idige Ekeñwe Idem-mmọñ !
             Asararan añwan!
Se anam ododot!
   Mkparawa Eburutu emi ekedade ekan Ekeñwe ekuk, ke ini emi mmọ ekopde akpatre ibọrọ emi etufọk mmọ ọnọde ọbọñ Oku ema ebahade, esik eda ; ndien ke ini emi Abana ema ekewọñọrede enyịn ese ñkañ emi Eburutu akanyande ubọk owut mmọ ema ekut Ekeñwe nte etiede do ke ata ediye ifum okpoho.
Usuñ nte Eburutu akadade abana eyen añwan emi idem ye usuñ nte enye akasañade eye ke okoneyo oro ekedi ñkpọ ndik ye uteñe.
ọkọsọsọñ owo ekededi idem ndi-tim ntiñ enye ọfọn.
Nditọ Abana, ikpọ ye ñkpri, iban ye iden, ema edaha ke enyọñ efeñe nte idat ekeduọ Ekeñwe ke ukot, edara enye eti eti.
Ata ediwak mmọ ema enyene ifet ke usen oro ndinọ enye ubọk mme ndifat enye.
Ekeñwe ñko anam ñkpọ ndiwut inemesit esie ke usuñ nte obio ekesañade edara enye.
Ikasatke baba owo kiet, edehe nte ekededehe, ebuene nte ekebebuene, edi ama ọkọm kpukpru owo ke ata inemesit ye ukpono, onyuñ obup nte idem mmọ etiede.
   Ekanem Abasi, eka Ekeñwe, ye Atai Ifako eka ufọk esie kpa ye Ambo Eta ete esie, ke ini emi mmọ etiede ke obio iñwañ ekop ete eyen mmọ ama ọnyọñ edi ke obio ikenyimeke ndisọp nnim mbuk oro ke akpanikọ.
Edi kpa ye oro, usuñ nte mmọ ekedahade ke obio iñwañ esuhọde edi ke isọñ obio man mmọ edifiọk rnrne ikọ oro edi akpanikọ mme idige, mmọ ke idem mmọ ikekemeke nditim ntiñ enye ọfọn, Ambo Eta iketihi aba itie esie nte ọbọñ obio edi ke ọkpọsọñ nnyek idem ama adaha asaña ntre ntaha ntaha, efre uyaribuot esie, asaña ibuot iñwañ tutu ada ediwọrọ ke Abana.
Ekanem ye Atai ema edaha efre ndikọbi usuñ ufọk mmọ.
Ke ini emi mme mmọ emi edukde esa iban eka ekesobo ye eyen mmọ, ema edara enye tutu esime ke idaresit.
Ambo Eta ikọfiọkke aba se enye eyetiñde ye se enye eyenamde.
Ekanem Abasi, kpa ntre.
Ofuri obio Abana kpa ntre.
Ke ufọt ọkpọsọñ idara emi nditọ Abana ekedarade Ekeñwe, mmọ ema efre Eburutu enyịn ofuri ofuri ye se mmọ ekeñwọñọde ndinọ enye nte ñkpọ mfọñ ke edida emi enye akadade Ekeñwe ọsọk mmọ.
Ebu-rutu ekenyene ndifiak ñkana ke ubom esie ke esuk ke okoneyo usen oro tutu eyo esiere.
Abana iketihiti aba ndiyom ukpọk ekpri udia ye mmọñ ntokon nnọ enye ye ikọt esie.
   Edi, ke ndañ nsiere, ke usen ubọk, mbọñ Abana ema enọ ekọmọ ekpe ete ewuk ekanade añwa; kpukpru owo etre kaña mbre ye idara, efiak ekesobo ke efe obio man ekere ebaña eti usuñ ndida ñkọm Eburutu ke akwa utom emi enye akanamde ọnọ obio ; man enyuñ ebiere se edinamde ye ọfiọñ Ambo Eta nte ufen ke oburobut ido esie.
Abana ke etetọñọ ndidori inua ke ikọ emi, mmọ ekop uyom mbre nte ofutde ko ke esuk ọdọk edi ke obio.
Nte mbon mbre emi esañade ekpere, mme ikọ ikwọ emi mmọ ekekwọde ema etọñọ ndiwaña ke utọñ mbon obio.
            Abasi Ekpenyọñ o !
Eyen ñke !
ñkpọfiọk usen utọk, ñkpomum esit nnim; ñkpọnọ esit item, Mbak okutọhọ ye mmọ.
   Ke ini emi mbon obio ekopde ikọ ikwọ emi, mmọ etọñọ ndiyik mme andikwọ ikwọ, ye Abasi Ekpenyọñ enye emi eketiñde ebaña ye se mbre oro ofuri ofuri ọwọrọde.
Edi nte mmọ ekpañde utọñ enyuñ esede eka iso, sese Abasi Ekpenyọñ 146eyen mmọ emi okosopde ke mmọñ ko odoro ke itọñ mkpa-rawa nditọ Abana emi ekekade ndiyom Ekeñwe.
Ufan esie Okọrọyọk ekebe iso, ke enek asaña edi.
Ini kiet, ofuri obio ebuñọ nte ifiañ efeñe ewọrọ ke efe nte ñkukuñkpọyọriyọ eka ndidara Abasi Ekpenyọñ ye nditọ mmọ emi ekekutde enye eda enyọñ edi.
Nte nditọ obio Abana ekesañade ekọm ikọt mmọ emi ekedade Abasi Ekpenyọñ ebehe, ke ata mkpaidem mmọ, mmọ ema ekut ọkọnọ Ekpe Otu ye Obo Atayo añwan Ambo Eta ke otu mmọ ñko.
Ndien okposuk edi nte owo iba emi ekewọrọde ekpọñ obio ke idiọk usuñ, Abana ema edara mmọ ñko akpan akpan.
   Ke ini emi Eburutu okutde ete esie, Nse Ediañ, emi Abana ekekpuhọrede ekot Abasi Ekpenyọñ, enye ama asaña etiene ọbọñ Oku Ndem Inyañ onyuñ obup enye nte enyiñ oro akasañade.
Do ndien ke Oku Ndem Inyañ ekemen ofuri ofuri mbuk uwem Abasi Ekpenyọñ etiñ ọnọ eyen esie nte akananam enye mikekopke.
Do ñko ke Eburutu ekemen ofuri ofuri mbuk isañ ufin Ekeñwe ye usuñ nte enye akasañade ada enye afiak edi ke Abana eneme ọnọ ọbọñ Oku.
Ufan ama atat inua ese ufan eken ke utọ utibe mbuk emi.
Ke ini emi mmọ edude ke itie emi, ọbọñ Ambo Eta ọnọ ewuhọ ete kpukpru owo edisobo ye imọ ke ebiet imọ, man imọ itiñ akpatre uyo imọ ke se iketibede emi inọ mmọ.
ọbọñ Oku, ke ini emi mmọ ema ekesim utit nneme mmọ ama asaña ye Eburutu ọkọwọrọ ke esit ebiet ọbọñ obio onyuñ ada itie esie ke ubọk nnasia Ambo Eta ke unen itie esie nte andiwa mme ndem ye kpukpru mbiam eken ke obio.
   Se Ambo Eta okokotde Abana ekedi nsio nsio mbubehe ita.
Akpa mbubehe ekedi ndikọm Eburutu ke se enye aka-namde nnyuñ nnọ enye mme mfọn emi ekeñwọñọde ndinọ owo ekededi emi edikutde Ekeñwe inyuñ ida enye ifiak inyọñ idi ke obio emana esie.
ọyọhọ mbubehe iba ekedi ndibiere ufen eke odotde nnọ ọkọnọ Ekpe ke ikọ emi enye okodoride Abasi Ekpenyọñ, emi okotode ke ntak.
ikọ oro Abasi Ekpenyọñ ekpere nditaba uwem esie.
Akan oro, enye ama esin efibeye ñwan ọbọñ obio ke edida Obo Atayo mfehe ñkoduñ ke anyan idut ke ñkpọ nte isua efureta emi ekebede, Obo Atayo ñko ama odot ufen ke edinyime emi enye ekenyimede nditiene ọkọnọ Ekpe mfehe.
ọfiọñ Ambo Eta ñko ekenyene ndibọ ọkpọsọñ ufen ke oburobut ido emi enye akanamde ke edisọñ esit mmum adiaha ọbọñ obio nda ñkanyam, ọyọhọ mbubehe ita ekedi ndibiere usuñ nte Abana edisañade idara ikpọ nditọ mmọ iba emi ekesopde, edi ke mfọn iso ema ekefiak esim ufọk ke ifure ye emem.
   Ema esọp etiñ akpa mbubehe ebiere.
Kpukpru owo ema ekọm Eburutu enyuñ enyime ete enọ enye isọñ ye okuk ye itie ubọñ ke lyamba ye udiana itie ubọñ ke Esukwa ye ifin iban ye ifin iden kpa nte obio ekeñwọñọde ndinam ke editọñọ.
Ema enyuñ enọ Eburutu kpukpru ñkpọ oro ke usen oro.
Edi ke ini emi ema ekemen ọyọhọ mbubehe iba etọñọ nditiñ, kpukpru owo ema ebọ edinam owo ita oro ke akamba iyaresit enyuñ etọñọ ndibiere isop mkpa nnọ mmọ.
Ke nde emi ke Abasi Ekpenyọñ akadaha ke enyọñ, ọtọñọ nditiñ ata ediwak ikọ item ndikpuhọde ekikere obio ke se mmọ ekebatde nte akwa ndudue.
Emi edi ndusuk ikọ emi enye eketiñde ke usen oro : ‘ Abana !
Mmọkọm mbufo kpukpru owo—iban ye iden, ikpọ ye ñkpri, mbọñ obio ye mkparawa !
Esit enem mi eti eti ke edifiak mi ndi ndisobo ye ediwak mbufo emi ñkadahade ñkpọñ.
Mmodori enyịn nte ndidahake aba ñkpọñ mbufo ke utọ usuñ oro.
   ‘ Ke abaña ufen emi mbufo ebierede ndimia owo ita emi, ami nsehe nte nyebere ye mbufo ke utọ ekikere oro.
Ndomo ndudue kiet iduhe ke se mmọ ekenamde.
Edieke ndudue odude du, edi ami ye mbufo obio ikanam ndudue oro.
Mbufo edọhọ ete ọkọnọ Ekpe edue ke edisu nsu ndori mi.
Edi idige enye ekenyik mbufo ndibiere ete ami ñka ukañ idem ke iso Atabrinyañ.
Ke ini emi mbufo ekebierede ete ami ñka ebiet oro, ami ñkafañake.
Mma ñkpafaña, ekpedi ọkpọsọñ ñkpọ ye mbufo ndinyik mi.
Ndien ewe edi ndudue ọkọnọ Ekpe ikpọñ do ?
Ke nso ntak ke enye ikpọñ odot ndibọ ufen 148ndudue ofuri obio ?
Edieke anade ke ñkpọ ufen, tọñọde ke ọbọñ obio tutu ọsuhọde esim akpatre nsek eyen emi akama-nade ke ini oro, kpa ye ami ye mme Nsibidi oko ededa do, etiene anyene udeme ke isop rñkpa oro.
Ndien anie ekeme ndinim utọ mbet oro ke otu nnyịn ke emi ? ’
   ‘ Obo Atayo ñko iduehe ke se enye akanamde.
Mikpedige edisọp mmọñ, nnyịn ikpasaña didie ikop inem mfat ?
Mikpe-dige nte Obo ekefehede ọkpọñ esa ọbọñ obio, Ekanem Abasi añwan mi akpasasaña didie akada itie esie, emi otode do enye aman Ekeñwe ọnọ obio emi ?
Ndien mbufo esaña didie eyom ndimia enye ufen ke edinam emi enye akanamde ọbọñ obio obon eyen ?
Nso idi ndudue emi odude ke edinam emi Obo akañamde ọbọñ obio ekeme ndibon ediye eyen añwan emi edide ñkpọ uto ofuri Abana ?
   ‘ ọfiọñ Ambo Eta ñko iduehe.
Akananam enye iduehe nnyịn, inyuñ iduehe ñko ke isañ emi.
Se adaña ediyom emi mbufo ekebiatde ini eyom mi, edi baba owo kiet emi ekeke-mede ndikut mi iduhe.
Ke akpatre, Ofiọñ ama osio Ekeñwe ke ibuot ete esie ọdọñ ete edisaña oyom mi.
Ke mfọniso Ekeñwe oyom mi okut, onyuñ ada mi afiak ọsọk mbufo.
Ndien nso idi idiọk ñkpọ emi ọfiọñ anamde do ?
Edieke ọfiọñ okpoowtde wot Ekeñwe, ñwaña nsa o, enye okpowot mkpasip owo kiet.
Edi owo ifañ ke enye enim uwem ke obio emi ?
Kiet iduhe mi emi midige enye afak itọñ uwem esie.
Ndien nso unen ke mbufo enyene ke edikọm isop mkpa nnọ utọ eti owo eke etiede ntem ?
Ami ndisañake do ke mkpa esie.
Koro ñkwe owo emi enye owotde mi, ñkwe unen mbufo ndibọ enye udiana itie ubọñ esie koro ekedide uyo mme ete mbufo.
ñkpọisifọñkeyenditọemiesikdeadañaeset.
Mbufo ekubiat uyo uñwọñọ ete mbufo mbak nditaha edisim mbufo.
Uyo mi edi oro, mme ete ye nditọ ete mi.’
   ọbọñ Oku Ndem Inyañ ekedi akpa owo emi akadahade ke enyọñ etiñ ikọ.
Ndien ke ikọ esie, enye ama ọsọñọ kpukpru ikọ emi Abasi Ekpenyọñ eketiñde.
Onyuñ adian ikọ do ete, ‘ ñkukure se Abasi Ete akpadiande ke ikọ esie edi emi.
Sia ọbọñ obio ama akada eyen esie, onyuñ ọbọ ọkọnọ Ekpe Otu ñwan esie Obo, nunebeñe nte enye asana Ekanem Abasi ayak ọnọ akpa ebe esie Abasi Ekpenyọñ.
Yak usiene aka ke usiene.
Yak se ọbọñ obio akabiatde ke ibuot Ekanem atak.
Se Abasi Ete okonyuñ abiatde ke edifak emi enye akafakde Obo ke ubọk nditọ Idọmbi atak, Yak Ita Abasi ada ñwan esie, ndien Abana ese ediye eyen añwan efen emi odotde emen enọ Eburutu ; koro enye midikemeke ndidọ eyen añwan ete esie.
Abana ebebet ido oro.
Eburutu !
se mme fo mi, mmayak nnọ fi.
Abasi Ete, se nnuk ndem ye eke mbiam Abana mi !
Mmayak nnọ fi.
ọtọñọde ke usen emi afo edi Oku Ndem obio emi.
Nnyeneke aba eti nsọñ idem ndinam utom oro.
Ndien edi afo ke mbọñ obio ekemek nte udiana mi.
Abana !
Uyo Oku Ndem Inyañ edi oro.’
   Ambo Eta ama etiñ ikọ ndisọñọ kpukpru se owo iba emi eketiñde, ama onyuñ ọkọm mmọ eti eti ke mme nti item emi mmọ ekenọde ; onyuñ adian ikọ do ete, ‘ Abana, nte mbufo efiọkde, ami ndige owo iyip.
Mmañama ke uwem mi ndikut ọtọ emi ewotde owo ye ewotde ke unen mme ke ukwañ.
Akan oro, idara ye usọrọ nnyịn iditimke iyọhọ edieke nnyịn idiyakde iyip ọduọhọ ke esit.
ọfiọñ Ambo Eta Okim; Ekeñwe, okim; ọkọnọ Ekpe Otu ye Obo Atayo ye kpukpru mbufo edi okim.
Ndomo kiet eke edikpade, ami ndu ke inemesit iduhe.
Mmọdo, kpa nte Abasi eyen Ete Odusu ama ọkọnọ item, yak nnyịn isana mme mmọ emi iyak, man kpukpru owo kiet kiet ọnyọñ ke akwa idara koro nte kpukpru ñkpọ ekabarede ena idaha emi, ndomo ndudue kiet iduhe ke akpanikọ.’
   ‘ Abasi eyen Ete Odusu !
Se ntinya mi mi emi Abana ekeyarade mi ke usen emi mmọ ekenamde mi ọbọñ obio mmọ.
Tọñọ ke usen emi afo okosopde ke mmọñ tutu esim emi ndada mi, ami ñkayakke ntinya emi otuk mi ibuot aba ; koro ntinya eke akande fi miduhe.
Mmanyuñ ñwọñọ ke iso mbọñ Abana nte enye iditukke mi ibuot aba tutu ami mfiak ke ntan ibọhọke afo ọnyọnyọñ edi ke obio emi ye uwem.
Ndien sia afo ama ọkọnyọñ edi, onyuñ ọbọ itie nte obufa oku mbiam Abana;bọ ntinya emi.
Ndien ke edikem ini, ke usen emi afo edibe-ñede idem, afo eye tọñọ ntak anam mi edidem ọyọhọ ikaba, onyuñ emen ntinya emi ayara mi ke ibuot.
ọbọñ Abasi Abasi Utit Ikọt!
Mbọñ Abana!
Nte idige ntre de ñkọñwọñọ ndinam ke iso kpukpru mbufo ? ’
   Ke ini emi ọbọñ obio ama eketiñ ikọ esie ama ofuri obio ema esio mkpo, Oku Ndem Inyañ ofiori ete, ‘ Itọñ uwem ọsọñ fi ọbọñ Ambo Eta Okim !
Ndomo nditaha kiet idisimke fi kpa ye obio Abana emi ke ofuri ini ubọñ fo.
Afo edi ata edisana ọbọñ emi enyenede ima ye mbọm ye akpanikọ ye unen ọnọ kpukpru ikọt fo.’
Kpa ke ebiet oro, ọfiọñ Ambo Eta ama esin ubọk omum adiaha esie, ata ediye eyen añwan emi ama ọkọyọhọ ñkaiferi ọnọ Abasi Ekpenyọñ ete ayak ọnọ akpan esie Eburutu ke ndọ.
Abasi Ekepenyọñ ọbọ enye eyen añwan emi, ọkọm enye onyuñ adian ikọ do ete, ‘ Kuyik nte emi ñkpọ akabarede obono ntem Akpan nnyịn ọfiọñ.
Akpa esit mbọm ye unen, edi afo okowut.
Ami nsaña ke nde ikpat fo.
Sọsọñ o !
Amasi mi!
Eburutu !
afo kọm enye ñko.’
Eburutu ama ọkọm Akpan nnyịn ọfiọñ, onyuñ asian enye ete imọ imọbọ enọ esie ye ata akamba esit idara.
   Eyo ama ọtọñọ ndisọñ.
Ekese owo ikadiaha kaña udia nte eyo ekesesiere.
Mmọdo Ambo Eta ọnọ uyo ete esop asuana kaña, man mme owo enyọñọ ekeyom se mmọ edidiade.
Edi yak kpukpru owo efiak ekem ibat ke efe obio ke mbubreyo, man ekpekure mbubehe enye emi ọsuhọde.
Oro ekedi usuñ nte Abana edisañade idia usọrọ idara mmọ.
Do ke Ambo Eta akasian kpukpru owo ete, ‘ Owo eke editrede ndidu ke esop oro.
Abana iditreke ndidia enye akamba isop, koro nyebeñe Abasi Ete ndibuk ekpri mbuk nnọ obio ; oro edi usuñ nte enye akasañade ọbọhọ mkpa ke mmọñ ke ñkpọ usen akwa oyobio oro ; owo emi akanyañade enye, ntak emi enye ọkpu-họrede enyiñ esie akabade ekere Nse Ediañ ye ebiet emi enye ekedibede ke ini emi nditọ Abana ekesañade eyom enye ’, Abasi Ekpenyọñ ama ọbọrọ enye ete, ‘ ọfọn Amasi!
Nyodomo ndibuk mbuk oro ofuri ofuri nnọ mbufo koro ata utibe mbuk edi oro.’
EYEN ñKEOwo ibukke mbuk ñkpannam ; Mbuk ñkpannam mi ebiet ñke.
   Eyo ikofukke owo idem ima kaña ke ini emi akwa efe esop Ahana ọkọyọhọde tutu itie ikekemke aba ndomo owo kiet efen ke esit ufọk.
Ndien ke otu mme mmọ emi ekedade ke etehe añwa mbinañ, otop ntuen, ikpesimke isọñ, ọnọ nte owo ekesañade ewak.
Akayak esisit, ndomo owo kiet ikpesuhọke ke ufọk esie emi mikakaha efe esop ke mbubreyo usen oro.
Edi sia mbon udọñọ minanake.
ke obio, mme mbuñọ ye mme nnan ye ndusuk mbon udọñọ eken emi ubiak mikayakke mmọ emenede ibuot ke enyọñ ye mme mmọ eken emi ekedude ke usuñ uka ñkpọ, ekedi mme utọ owo ikpọñ ikpọñ emi eketre de ndika efe esop obio Abana ke mbubreyo usen oro.
Ama edi mme mmọ eken kpukpru, ke otu iban ye iden ọtọñọde ke ata akpatre ñkani owo ọsuhọde tutu esim nsek nditọ, kpukpru ema eka ndikop utibe mbuk akwa ubọhọ emi Abasi Ekpenyọñ ọkọbọhọde ke mkpa ke usen emi ‘ Awawa ’ okosiode enye ke ubom esin ke mmọñ ke ini emi enye akakade ukañ idem ke iso Atabrinyañ, ke akwa ikọ uwot owo emi ọkọnọ Ekpe Otu eketiñde adian'enye ke ñkpọ nte isua efureta emi ekebede, nte ofuri obio Abana ekefiọkde ebaña.
   Mbuk uwem Abasi Ekpenyọñ ye usuñ nte enye akasañade osop ke mmọñ ke usen oro ikedige ata esen mbuk ke utọñ nditọ Abana; kpa ye ke otu mme mmọ emi mikamanake kaña ke ini emi ñkpọ oro eketibede.
Edi kpukpru owo ema eduọk idorenyịn editọñọ ntak ñkut enye ke uwem -emi.
Mmọdo, mmọ ekedarade enye utọ akwa idara oro, ke ini emi enye akafiakde ọnyọñ edi ye uwem ke obio emana esie.
Ekedi ke ufọt akwa idara oro ke nsio nsio mbume ekewọrọ.
Ndusuk owo ebup ete, ‘ Oro, enye ikakpaha aba naña ?
Ndien enye akasasaña didie ọbọhọ ?
Mbọk, mme anie owo akanyaña enye ?
Nse Ediañ emi enye ekerede ke udiana enyiñ esie, mme asasaña didie ? ’
Edi nditọ Abana ikekwe kaña baba owo kiet ndinọ mmọ ibọrọ eke ekemde ke mme mbume emi.
Ntak ekedi oro okodude kpukpru owo ke udọñ ndika ñkokop ke utọñ mmọ ikpọñ ke ini emi Abasi Ekpenyọñ okonyimede ndinam ebeñe Ambo Eta, ke ini emi enye okobupde enye ndibuk utibe mbuk emi nnọ kpukpru owo.
   Ke ini emi Ambo Eta ama okokut ete kpukpru owo ekem ibat ke efe enye ọfọi Abasi Ekpenyọñ, ọdọhọ enye ete aka iso ke mbuk esie.
Ikebietke ido nditọ Abana, efe esop ama odobo ke usuñ eke ekenyenede ndik ye uteñe.
Edieke abiabon ọkpọduọde ke isọñ ke ini oro, owo ikpetreke ndikop.
Mbe-miso Abasi Ekpenyọñ oduk ke idem mbuk emi enye okoyomde ndibuk ; enye ama etiñ abaña usuñ nte enye akasañade edip mbuk emi ke utọñ nditọ obio emi enye okodude ke otu mmọ, ete, ‘ Nditọ ete !
Nditiñ ofuri akpanikọ, akananam, mbukke mbuk emi nnọ baba owo kiet, akpa edi emi utọ ikọ emi oyomde ndiwọrọ mi ke inua.
Ndien, nyom ndinam ntre ke ata ubak enyịn, koro ọbọñ obio nnyịn idige enye emi owo ekemede ndisin ebeñe esie, ibọhọke owo oro inyeneke se enye oyomde.
Osu nsu ete, “ Se ñwan mi mi! ”
Se Eburutu mi, eyen mi; edi kpa ye enye oyom ndikop mbuk emi ke akpa utọñ kpa mfin emi.
Nditọ Ete !
Akwa edim ama onuk Inim inua o !
Uyo edibuk utọ mbuk oro nnọ owo ama anana mi.
Kpa ye mme mmọ emi ekenyañade mi ke usuñ mkpa oro ekenim enye nte mbet ke otu mmọ, ikenyimeke nditiñ nnọ ndomo owo kiet efen tọñọ ke usen oro tutu esim usen emana nte mfin.’
   ‘ Ekọñ ñke e ! ’
Ofuri obio ema ebọrọ ete ‘ ñke Ekọñ ! ’
Abasi Ekpenyọñ ọtọñọ ndien mbuk esie ete, ‘ Oyobio ye ofim ye mbufut mmọñ ema enyeñe ubom nnyịn ke usen oro eti eti.
Ami ñketie ke iso, ke akpa mkpono ubom ñkpa edem ñwut ufan mi Okọrọyọk emi eketiede adiana mi ke edem.
Ndien nte ofim okosuk akade iso ndinyeñe ubom nnyịn, ami mma nti nte kiet ke otu nditọwọñ mi iba emi ekedude ke ubom oro ikọfiọkke akpan ewọk.
Ke nyoyom ndiwọñọde nse ufan mi man ntiñ ikọ emi nnọ enye, nyọfiọhọ idem mi ke akwa inyañ ibom.
Ifet nnyañaidem ikeduhe aba inọ 'mi.
Idem ubom emi ñkọwọrọde ke esit nduọ nduk mmọñ, ñke-kwekwe aba ke enyịn.
ñkokopke aba uyom ñkpọ baba kiet efen, ibọhọke uyom mbufut mmọñ.
Emi eketetiñ mi, awawa ama ememen mi nte ofim okotop odori ke uba mbat.
Ekedi ke ata idiọk ufọk ñkpọkọbi ke ñkodu oro, koro mma ndeñ nsuhọde nduk ke mbat tutu mbat ebere mi ke idak mkpafafaha mbiba.
Edi mikpedige nte ñkọsọpde nsio ubọk mi mbiba ke mbat oro mfep, ñkpetreke tre ndideñ ofuri ofuri nduk ke esit mbat oro.’
   ‘ Ke mfọniso mmọñ ekedi odorode-ibuot.
Edieke mmọñ ekpedide asarade-ọtọ, emi ndada mi mbuk mbuk emi nnọ mbufo, ñkpadaha.’
   ‘ Nso ke ñkpanam, man mbọhọ ke utọ idiọk itie eke eketiede ntre ?
Edifiori mkpo mme ndifuñ ubọk ọkpọwọrọ ata ikpikpu utom ye ubiat ini.
Anie okpokop ; anie okpokut mi do ?
Baba ubom kiet ikebehe do, onyuñ edi se ekpebede, uyom mbufut mmọñ ye ekim ikpekemeke ndiyak mmọ ekop uyo mi enyuñ ekut mi.
Ntre ami mma ndop nda do suñ, mbet mkpa emi ñkọfiọkde nte ke edi ke usuñ ndida mi.
Nte mbufo emi ekediọñọde mi ke ini akparawa ekemede ndidi ntiense, ami ndige eyen eden owo emi nnanenyịn mme ñkpọn-nam kiet ekededi awakde ndisio mi mmọñ eyet ke enyịn.
Edi ke itie mkpa oro ñketiede, ke ini emi ñketide ñwan mi Ekanem Abasi ke ufọk ñkuhọ ye utọ esit ima emi nnyịn ikenyenede inọ idem imyịn ye ukut ye ndobo emi edisimde enye ke ntak mkpa mi, ke ini emi ñkerede mme ñkpọ emi mma ntie do ntua eyet tutu mmọñ eyet ama ekim mi enyịn.
Edi ke ini emi ntide nte mmọñ eyet mi akpawak kpa nte mmọñ inyañ emi akakande mi okuk ke ini oro, eyet ke akpatre ikekemeke ndinyaña mi.’
   ‘ Ekọñ ñke e ! ’
Ofuri obio etọñọ ntak ebọrọ ye uyo kiet ete, ‘ ñke ekọñ Abasi! ’
Abasi Ekpenyọñ amana aka iso ke mbuk esie ete, ‘ Do ndien ke ami ñkọnuhọ ñwana ndisioño ukot mi mbiba mfep man ndomo ndiwọk ke enyọñ mbat oro.
Edi mma nsọp nti nte mmọñ ke ami nyom ndiwọk utọ ewọk oro ñkọwọrọ; akan oro, tuep ye ibikpai ema ewot ukot mi ekure, ofuri oro ñkadada do, eyetie nte owo akada ko ke esit isọñ mbat oro oduri mi ke ukot ọsuhọde.
Ntre, mma ntọñọ ke ikpat ndikpa ndọk ndi nditọ ete.
Idem ama ọtọñọ ndimem mi; enyịn ọtọñọ ndikpaña mi ke ibuot; ñkpọ ntre nte idap ọtọñọ ndidi mi ke enyịn.
Ami mma ntọñọ ndifre mbaña obio edem emi; nnyuñ ñkemeke nditiñ mi nnọ mbufo se ñkokutde ke obio edem oko, koro mmentihi aba.
Editọñọ ntak ntat enyịn emi ñkatatde nti ñkpọ mbaña obio edem emi ekedi ke ini emi ñkọfiọhọde idem mi ke ekpri ine kiet emi mme ọkọ iyak eketiede eñwan iyak mmọ.
Edi ñkatatke enyịn oro mbigi, mma mfiak mbọp, nsọp ñka ke obio idap owo mkpa.
Utọñọ ntak editop mi ndemede ñwọrọ ke edem emi, nyọfiọhọ idem mi ke ekpri obio iñwañ kiet.
Do ke ñkodu tutu idem mi ọsọñ, afiak ke akani obot esie.
Abana ! “
Ekọñ ñke e ! ” ’
Ofuri obio Abana ebọrọ ye uyo kiet ete, ‘ ñke ekọñ Abasi Ekpenyọñ ! ’
   Abasi Ekpenyọñ ọbọ mmọñ ọñwọñ, ndien ọtọñọ ntak aka iso ke mbuk esie ete, ‘ Owo emi ọkọfiọhọde mi, okonyuñ osiode mi efep ke ufọk ñkpọkọbi mbat mkpa oro ekekere Ediañ, eyen Ibinọ.
Ndien nte ñkokopde ke inua esie, ke ini emi idem mi ama ọkọsọñ, nte enye akawatde ebe ke usenubọk usen oro; akpa ama odobo, ekim ebe; ndien nte enye eketimde ese, enye ama okut ete edi owo ọkọwuhọ oro ke mbat, enye awat ubom esie edidian oduri mi do osie, awat adaha.
Ibifik mi ọkọsuhọ ata esisit ndikure mma.
Ndien ke ini emi enye ama akada mi esim ke ine esie, koro enye ekedide ọkọ iyak, enye ye ikọt esie ekọk ntokon, eda efọri mi ofuri idem, emen mi enim ke mben ikañ.
Edọhọ ete, ke ñkpọ nte usen inañ mme ition, ñkekemeke ndidia baba ñkpọ kiet ke mibọhọke ata ikpikpu mmọñ efere.
Ndien ke ini emi enye ekemende mi ọnyọñ ke obio iñwañ Ibinọ, enye ye eka esie ema eda ifet esọbọ mi idem tutu idem mi afiak ọsọñ, ami ñkeme nditọñọ ntak ndaha ke enyọñ nsaña, nnyuñ ntiñ ikọ nte owo okopde.’
   ‘ Ke mfoniso mi, Ediañ emi ikenyeneke ndomo baba eyen kiet, mme eyen eka, mme eyen ete.
Nse nte ke ntak oro ekesin mmọ ema mi utọ ọkpọsọñ ima oro.
Usen kiet, ke ini emi idem mi ama ọkọtọñọ ndifere, mmọ ekot mi ebup obio emi ntode ye enyiñ mi.
But ye ndik ema ebiọñọ mi ndisian mmọ nte nto Abana, ñkere Abasi Ekpenyọñ.
Ndien ọtọñọde ke usen oro tutu aka iso ke anyan ini, ekededi emi okobupde mi ñkpọ, ñkosuk ndọduọñọ ubọk, mbọrọ mmọ nte “ Mfiọkke 1 nse Ediañ ”.
Nte enye ododomo, nda do.
Ke editiñ ikọ emi nyịre kpukpru usen, mmọ ema ekabade eda enye enọ mi nte enyiñ, ofuri obio Ibinọ ekenyuñ ediọñọ mi ke enyiñ oro, ami mma nnyuñ nnem esit ndikere “ Nse Ediañ ” tutu esim emi.’
   ‘ Nte mma ñketetiñ, Ediañ ama akabade ada mi nte eyen eka ye nte ata ufan esie.
Isidia usan udia kiet, ikune utọ ọfọñ kiet; ekese ini, isina ke mbri kiet.
Enye ikanamke baba ñkpọ kiet tutu enye ebem iso ọtọt mi onyuñ obup mi ekikere.
Eka esie ama aman imyịn mbiba ukem ukem.
ñkodu do ke isua kiet kpọt, eka nnyịn oro akpa.
Edi mbemiso enye akpa, enye ama anam Ediañ ada uñwọñọ ete imọ idinamke mi baba idiọk ñkpọ kiet imọ idinyuñ idiañakede ye ami tutu imọ ikpa koro ami mma ndomo nditie ye mmọ nte eti eyen ñko.
Kpa ke isua oro, Ediañ ñko ama odorode kpohodok akpa.
Ndien sia ofuri obio Ibinọ ekekutde nte nnyịn iketiede, baba owo kiet ikọwọrọke idinyaña ufọk esie ye ami.
Mmọdo ami mma nsuk ke ufọk esie nte Ete nnyuñ ntọñọ ndidia inyene esie ke ata ifure ye emem.
Ekpri Nse emi etetie mi oto ke inyene oro.
Enye ekedi akpa owo emi ñkedepde ke okuk eyen eka mi Ediañ.
Ndien ke mfọniso mi, Ekpri Nse onyuñ ọwọrọ eti owo; esin ifik anam utom ọnọ mi onyuñ ofori ufọk mi.
Iban mi do ke Ibinọ idaha emi esim ition ; ifin mi do ekese.
Edi akpa añwan mi Efembe aman akpan mi Eburutu emi etetie mi, ọnọ mi.’
   ‘ Ke ini emi Ibinọ ekekutde utọ owo eke ami ñkọtọñọde ndiwọrọ, esit ama enem mmọ eti eti; mmọ eda mi esin ke kpukpru odu ye mbubehe obio nte owo ye ekpri ọbọñ mmọ kiet ke obio.
Edi ke utọ itie oro ke ñkodu tutu usen kiet Ekpri Nse okut Ekeñwe ko o ke esit obio mburukem kiet, ọbọ enye edep, ada ọsọk mi.
Ndien sia enye eyede akaha, ami mma nsio esit mi mma enye, nsio ukpọñ mi nsin ke idem esie nte mme ebe ewakde ndinam ye mbufa ndiye iban mmọ.
Ofuri oro ñkọfiọkke nte edi iyip añwana nditebe ; ke Ekeñwe edi eyen añwan ima mi, Ekanem Abasi.
Akayak esisit, ñkpetreke ndiyere adan ye Eburutu eyen mi ke ibuot Ekeñwe, ke ini emi ñkokutde utọ esit ima emi mmọ mbiba ekenyenede enọ idem mmọ.
ñkọfiọkke nte mmọ ema ediọñọ idem mmọ ye obio emi mmọ etode.
Ndien ekedi kpa isañ edisaña nyom Ekeñwe ke ini emi Eburutu ama akabiaña mi, emen enye efehe, akada mi afiak ediwọrọ mi ke obio emi.
Abana, oro edi mbuk uwem mi ke isua ifañ emi ñkosopde ke otu mbufo.
Esit enem mi akpan akpan kpa nte enemde mbufo ñko ke edifiak mi nnyọñ ndi ke isọñ emana mi.
Ekọñ ñke e ! ’
Ofuri obio ema etọñọ ntak ebọrọ ete ‘ ñke ekọñ Abasi Enpenyọñ eyen Ete Odusu.’
   Ekọm emi Abana ekekọmde Abasi Ekpenyọñ ke ini emi enye ekekede ñke esie esim utit; ekese inyene ke ifin ye ke ufene ye ke isọñ ye ke okuk ye ke ọfọñ ye ke ubom emi mmọ ekedade efọn ido ye enye ; akwa usọrọ emi rnrnọ ekediade ke ofuri ofuri ọfiọñ ita kpa ke ntak edifiak esie nnyọñ ke Abana; ndidia ye ndita ye mbuñwọñi; nsio nsio obio ye idut emi Abana ekekotde, kpa ye Ibinọ emi Abasi Ekpenyọñ ekedibede ke esit; idara emi Ita Abasi, ebe Ekeñwe akada-rade ñwan esie ke ini emi ekebinede ekeda enye ke Odọdọp ke ebiet emi enye akakade ndiyom Ekeñwe, nda nnyọñ ndi ke Abana ; mme ñkpọ emi idige se ndomo owo kiet ekededi ekemede nditim mbuk mmọ ọfọn nnọ owo efen.
Mmọ edi se owo oro okpodude do okut ñkpọ ke enyịn esie ikpọñ, koro :             Okut ñkpọ ke enyịn, ọfiọk mbuk ; Ntiñ-nnọ-ikọ ọwọrọ nsu.
ọfọn odu do, man ọkọfiọk ikpọñ, Akwa usọrọ Abana Eburutu.
Erik ebat usen itiaita ke rua kiet.
Mmo enyene so ekotde Akwa Ederi, Akwa Ibibio, Akwa Ikwo, Akwa Ofioŋ, Ekpri Ederi, Ekperi Ibibio, Ekpri Ikwo ye Ekpri Ofioŋ.
Mme ŋkped-ŋkped idut emi ekande Etik ekuk ebat usen itiaita ñko ke urua kiet.
2.
Akwa Ederi esidi ata akamda usuñ on Efik eset.
Mmo ekam ekpono usen emi nte emi mbon eyo mfin ekponode Sabbath.
Ntak edi oro Efik ekotde Sabbath Ederi ke usem mmo.
3.
Usen Ederi esidi ata akamda usen ono Efik eset.
Ekam esikot enye ete "Usen Ibet".
Ekpe isimiagha owo ke usen emi.
Eyen emi amanade ke Ederi ekere Edet, edieke enye edide eren-owo.
Edieke enye edide eyen-awan ekot enye Aret.
4.
Akwa Ibibio esidi usen una ye usen emi ekponode nsio nsio Ndem ye Ibok ye Mbiam.
Eyen emi amanade ke usen emi ekere Etim ke edide eren-owo, ye Atim ke edide eyen-añwañ.
5.
Akwa Ikwo esidi usen emi ebrede Ekpe emi ekolde "Idem Ikwo".
Ekpe isimiagha owo okposong ke usen emi.
Ekam eyayak iban ye mme okpo-ekpe eda ese Idem emi net enye oyorode.
Eyen-eren-owo eke amanade ke usen emi ekere Asuquo.
Eyen-añwañ ekere Ikwo.
6.
Akpatre idiọk usen ke Efik-eset esidi Akwa ọfíọn.
Enye esidi usen ubre ekpe.
Ifin ye iban ye mme okpo-ekpe isiwọrọke anwa ke usen emi.
Ediek mmọ edude ke ufọk, mmọ isinimke usuñ iñwañ.
Eyomde ndika ñkpọ, esana ikọt-ikọt mbak Ekpe.
Eyen-eren-owo eke amanade ke usen Efiọñ.
Edi ñwañ, ekot enye AfiọñUTOM IÑWAÑ“Ini Unam-Mbiet.”
 Utom iñwañ edi ata eti utom.
Enye edi akpa utom emi Abasi ekekpepde owo ndinam.
Enye edi utom kpukpru owo - akamba owo, eyen-ọwọñ, ñwañ, eren, eyen-ubuene, eyen ọbọn, ofíọk-nwed ye enye emi mifiọkke.
Kpukpru oruk owo ekeme ndinam utom emi.
2.
Utom iñwañ ọsọn esisit, edi udori esie awak ekem.
Se kpukpru ọtọ-iñwañ enyenede ndikpeme edi “Ini” - ini ntem, ini usin-ikan, ini ukpene okpot, ini-tilọ ñkpọ, ini imam mmbiet ye ini idọk.
ọtọ iñwañ mikpemeke ini, iñwañ esie ikemeke ndifọn.
  3„ Idige kpukpru isọn ọfọn ñkpọ.
Isọn itiat ye isọn utatan iwakke ndifọn ye se etọde.
Udia emi mine eto ediade iwakke ndidu ke utọ isọn oᵣₒ Ndusuk isọn efọn ye ndusuk mfri, ifọñke ye mmọ eken.
Edieke eduọkde mbio enyuñ ebuk mine nsat ikọiì ke mbukpo isọn.
enye ekeme ndifọn ye se etọde.
4.
    Mmbiet ọdiọk ye iñwañ eti eti.
Enye iyakke se etọde enyene eti idem.
Ñkpọ efen emi abiatde iñwañowo edi Unam-ikọt-Edi, Editim, Nsiat ye ekese mine ñkpri Unam efen.
Mmọ eda ikon ye mfri iñwañ nte udia mmọ.
5.
    Ata ñkpri iñwañ iyeneke eti udori.
Ofọn mme ọtọ-iñwañ edomo nditem akamba iñwañ ke isua ke isua.
Midige ntre, akan eyedu ke obio.
Ata akamba ubak udia emi ofri ererimbot adiade edi mfri iñwañ.
         Usen kiet , Okon omum ñkpri ‘Unam’ iba ke uwam esie ada ọnyọñ edi ufọk.
Enye emln iyak emi ọbọk efere, edi efre enyin ete g^rri imọ ama okure.
Enyẹ ikonyuñ inyeneke baba okuk kiet ndida ndep gsrrri.
efen.
Ke ndó-ndo oro Efioñ oto urua ọnyọñ edi.
Okon ọdọhọ enye ete enye ada garri edi, imọ iyenọ efere.
Efioñ onyime, edebi garri ada edi.
Okon ọwọrọ edi ye efere.
Mmọ mbiba edia udia emi eyukho.
  2.
      Se nditọ iba emi enamde edi edinyam urua.
Edinyam urua edi ndikpuhọ se owo enyenede ediwak mbọ se enye ananade.
Eketọñọ ke ata eset enyam urua .
Ini oro okuk ikeduhe.
Ekam eda ñkpo ekpuhọ ke ñkpọ kpa nte emi Okon ye Efioñ ekenamde.
Tutu ọsim emi, ndusuk obio ye idut ke enyam urua ke utọ usuñ emi.
 3.
     Edinyam urua edi eti ubọk-utom.
.Enye anam owo oforo, enye onyuñ ofori obio.
Edi urua oyom ifiọk ye akpanikọ.
Owo ada ndisime anyam urua, urua anyam enye.
Oro ọwọrọ ete okuk esie atak ofri ofri.
Udori ye ufori inyuñ ibigike ke ubọk owo emi adade nsu ye abiana ye idiọk ñkari anyam urua.
 4.
  Ovvo ifu ikemeke ndidi eti anyam-urua.
Owo eke oyomde ndidia udori ke urua enyene ndikpep ndibak ndemede ke idap.
Owo-urua eke abakde edep ñkpọ-urua onyuñ abak anyam itreke ndidia udori.
Mbon-urua eke eyịrede ke ‘udep-udép’ iwakke ndiforo.
 5.
  Akpan ñkpọ kiet emi edade enyam urua edi mfri iñwañ.
Iñwañ ama ọfọn, urua iditreke ndifọn.
Mmọdo obio eke oyomde urua esie ọfọn enyene ndisin ifik ntọ iñwañ.
1.
Kotu mme unam emi Abasi obotde, iyak ekpere ndiwak ibat ñkan.
Midige nte emi iyak ewakde ntem, adanami mmọ ekpekure ke mmọñ.
Usen Abasi iduhe emi mme owo miwotke mmọ ata ekese.
Emi edi nsio nsio usuñ emi mme ọkọ-iyak ke Efík edade ewot unam emi.
2.
Ata mem-mem usuñ kiet edi ndimum mmọ ke iyịre.
Iyịre kiet odu emi etopde-top efuk iyak, ekot enye esin ke ubom.
Ekot utọ iyịre oro Ntop-mfuk.
Oruk iyịre efen odu emi eyakde-yak esin ke mmọñ, enye ọfiọrọ ekebere iyak ke idem onyuñ omum enye.
 3.
    Enye emi eyiride ke usuñ emi iyak ebede mmọdo ñko.
Ndien nte iyak ọwọkde ebe, enye oduk Iyevire do.
 4.
     Usuñ efen emi edade emum iyak edi ke uwam.
Uwam edi ñkọp-ñkọp ekpri ukwak emi ọsọpde inua akpan akpan; onyuñ enyenede ekọp ke  inua esie.
Iyak ama emen udia emi etoride ke uwam emen esin ke idibi esie, ekọp oro  omum enye.
 5.
     ' Enye eyedomo ndikpọhi udia oro nsio, edi ekọp oro idinyimeke ndiyak enye.
Okọ-iyak ama okut ntem, enye ọsọp okot iyak oro ke mmọñ osio esin ke ubom.
 6.
     Ndusuk iyak esọn idem eti-eti.
Edieke uwam ye uruk emi edade esin enye misọñke idem, edi ata mem-mem ñkpọ ye ikpọ iyak ndikibi uruk oro, nda uwam ye ibio uruk nnyọn          7.
     Ekeme ndikpene iyak ke ofut nwot.
Etetọ iyak ewot ke usam, ye iken ye eduat.
Ndusuk owo etotop mọ ewot ke ikan.
Ubak ini me ọkọ-iyak eda “afia* emum iyak.
Ndusuk owo ewot mmọ ke ikọn-ibọk emi ekotde ‘oto’.
ATA NSO I YAK?
“Ata nso iyak” edi edinem mbre ke otu  ñkpri ndito.
Mbre emi ekpep mmọ nti ifiọk iba.
  Ekpeb mmọ enyin nsio nsio iyak ke mmon.
Ekpep mmọ ndinyene esit idorenyin ye ime.
 2.
Ke ediwak isua emi ebede, ekam esibre mbre emi ke okoneyo ke ini emi ọfíọn ayamade.
Edi nditọ ekeme ndibre mbre emi ke ini eke mmọ emade.
Emi edi usuñ nte esañade ebre mbre emi.
  Mbon mbre emek eyen-añwan kiet ketu esio, enam enye ọbọñ-añwan mbre.
Mmọ etọñọ ntak emek ekpri eyen-añwañ efen esio nte isuñ-utom esie.
Nditọ-iban iba emi edaha eketie ko nsan-nsan ke Idem mmọ, ke ebiet emi mbon mbre eken midikopke se mmọ etiñde.
             4.
Mmbon mbre eken etie ke udim kiet mme iba.
Ñwan ọbọñ mbre osio isuñ utom esie odọn onyuñ etiñ ọnọ enye enyiñ iyak emi enye oyomde mbon mbre eta. ”
Dọhọ mmọ ete eta Edeñ O” Isuñ-utom efehe edi ke Obio edem emi onyuñ ọtoñọ mbume esie ke adiana ke adiana. "
Ata nso iyak?" „
Akpa owo, ọbọrọ ete "nta Afan!"
Enye ebe obup owo efen, " Ata nso iyak?"
Enye oro ọbọrọ ete "nta ọfọt!"
 Enye ebe obup ọyọhọ ita emi ọbọrọde ete imo ita Ekwe.
Edieke, ke  mfon-iso, ọyọhọ owo inañ ọbọrọde ete imo ita "Edeñ",  isuñ-utom omum enyeosio ke udim owo, ada efehe ọsọk añwan ọbọñ mbre.
Edi edieke baba owo kiet misiakke enyiñ iyak emi ñwan ọbọñ mbre oyomde eta, isuñ-utom efehe afiak ikpọñ, onyuñofiori ete, “Mmada Edeñ mi nnyoñ o!"
7.
Enye ama osim ko, eka-ufọk esie ọtọñọ ntak ọdọñ enye aka etiene mbon mbre ye enyiñ iyak efen.
Ema eda owo kiet kiet enyọñ ke Obio añwan Ọbọñ mbre, tutu aka ọkọsukhọ owo kiet, kpukprü mmọ eken emen enye ekotop eduqk ke mbiet enyuñeyomo enye nte owo emi afia otịpde.
Efik itimke ifiọk utom edituñ mme edikpi Ubom.
Utom Ubom emI Mmọ ẹfiọkdededi edidiọñ akani ubom ye edidọn ñkpono ke obufa ubom.
Mmọ erni edade edituñ ubom nte ubọk-utom edu ko ke Edere.'
 2.
   Ke ini emi ema ekekẹk eto ema enim ke ison, andituñ ubom enyene nditọñọ ntàt nsibe enye efen ke ebiet emi eto  ọtọñọde ndisiakha ñkọk.
Edi ebiet oro edidi iso-ubom.
Enye ada ndien ñkan oduri ke eto emi akanade ke nde emi enye oyomde nditonọ utom.
 3.
   Ke enye ama ekekpi eto emi osio nde akanade, enye ọtọñọ ndien utom edituñ.
Eda ata ekuri ye ñkọp-ñkọp ekuri etu ubom.
Owo iba enyene ndituñ ubom inikiet, ibọhọke edi ata ekpri ubom.
Kiet ama ekpi ke ñkan emi, enye eken ekpi ke ñkan oko, kpa ke ufọt ebiet oro.
Ke edikpi ntem, obuk-eto nde oro ọfrọ ọwọrọ.
Mme andikpi enyene ndikpeme nte mmọ ekpide.
Midige ntre, obuk-eto ekeme ndiwọrọ ntọ owo mmọ kiet ke eìnyin, me ke ebiet efen.
       Keini mmọ ema eketuñ esit ubom ema, enyuñ ekut ete kpukpru itie ada ukem ukem, mmọ ekabade enye ekibi ke isọn.
ekwat ikpọk edem'esie envuñ enam utom ke iso ye ke etak ubom.
Ke emi okurede, utom mine otuñ ubom okure.
Se isukhode edi ndikpe ñka kiet mine iba ke obio eka ke ikọt eketut ubom oro ekenim ke esuk.
Owo eke oyomde ndidep, emen do edep5.
    Idige kpukpru oruk eto ke eda etuñ ubom.
Ndusuk eto isọñke ikem.
Ke ekpri ini esisit emi mmọ edude ke mmon, mmọ ebu ebiara.
Ndusuk eto efen edobi ekaha.
Mmọ ikemeke ndifíọrọ ke mmọñ.
Mme eto efen edu emi edide, eñwaña ndida mmọ nam ubom.
mmọ esiakha ebiara.
Mme eto ubom mi ke idut nnyin edi Ofriyo, Ukpa, Eden, Afia-Eto, ye Ntufiak.
Mme eto emi edade etuñ ubom, kpa oro ke eda esọi uden emi edade ewat enye.
6.
   Utom edituñ ubom ọsọn eti eti.
Akamba ubom ekeme ndida ọfiọñ ita mme inan.
Mme andidiọñ ekeme ndida utọ ini oro ñko edieke mmọ eyomde nditim nam ubom oro eye.
Nkanya idige edinyam o!"
Efik eda se ekotde Ikuk ye Mbubuñ ekim ñkanya.
ldem ñkanya edi ikoñ emi etibede ke okokok emi edade enam ikuk ye mbubuñ.
Nkanya oto ke Ukot ye ke lya.
Eto iba emi edi nditọ-eka,enyuñ ebiet idem mmo eti eti, edi ikoñ Ukot ọnion onyuñ abara akan ikọñ lya.
Ema esibe ọkọkọk Nkanya enim ke isọñ, ewak ikọñ esie ebon ọtọ kiet.
Eda ofut ekpok ọkọkọkoro mbio-mbio.
ndien esiak mmo nkeñe ñkeñe esioño ikuk ye mbubuñ.
Owo emi oyomde ndikim ñkanya etie ke ison.
Enye owobi ñkanya onyuñ obon ikuk ye mbubuñ diwak onim ekpere idemesie.
Enye emen ñdien ikuk iba odori ke ukot ibiọñ-ibiọñ ke ñkañ ukot nasia esie, oduri ikọñ ñkanya kiet, obun ke ufọt odori ke ikuk.
Ibuot ikon ebe ke idak, isim ebe ke enyọñ ikuk.
4.
    Ndien enye emen mbubun ekim ikoñ ñkanya emi ke itie iba adian ke ikuk.
Enye emen ikoñ efen esik adian ke akpa ikoñ onyuñ okim adian kpa nte eke akpa.
Ntem ke enye anam tutu ikuk oro ọyọhọ.
Ikuk eke ọniọñde ke ñkpo nte esit kiet, oyom ikon ñkanya ata ye duop mme anañ ndida nyọhọ enye.
Owo eke ọsọpde ubọk ukim-ñkanya, ekeme ndikim ñkpọ nte ñkanya ata ke usen kiet.
  EDIBỌP UFỌK ÑKANYA Ẹda eto ye ntan ẹbọp ufọk ñkanya.
Mme eto emi ewak oruk enyuñ enyene nsio nsio enyin.
Utom emi edade mmọ enam ke edibọp ufọk edi nsio nsio ñko.
 2.
    Mme eto emi etuakde udim-udim eda ebọp ibibene ekere mboi.
Ke mme ufọt-ufọt ibuot ufọk, oro edi ke se ekotde “Ibout-Enen" ye ke mme mbio mbio ibibene eken.
Enyene ndituak mfa kiet kiet.
Edi ke enyọñ mme mfa emi ke edori Atarabañ.
Ema ekut ete mme Atarabañ emi edoride ena enen, ebun ọkọkọk edori.
 3.
    Se edade ọkọkọk enam ke utom ufọk awak eti eti.
Edi enye ke eda efak ke mme ufọt mboi.
Kpà enye ke esiak ñkene ñkene eda ẹkpana ibibene.
Eda enye etan ntọñ ñko.
Ikuk ye mbubun emi edade enam utom ñkanya emi efukde ke enyọñ ọkọm eto ke ọkọkọk.
Ndusuk ini, ebun ata ikpọ esie edori ke enyọñ ọkọm, mbak ọkpọsọn ofim edibiat ñkanya.
 4.
    Utom obubọk edi ndibiom ọkọm etehe anwa ye eke esa.
Eda ọbọn etan ntọñ, edi Mmbọmi mine idut efọn ke edida ñkpana ibibene.
Ema ekpana ufọk ema, edigi ntan etop ibibene.
Ibibene ama asat, etibi nsuan-nsuan ntan eda eyọnọ enye.
Ndien edọñ isọn ufọk mbak enye ada ukem onyuñ eye.
"Mma Eyen-eka, 'mbọk ótoñ’          Ekésè udia emi Efik enyenede edi se inemde akpan akpan.
Iwakke udia idut efen emi enemde akan Iwuk a-bia ye Ekpan ñkuquo-ikon kini emi etimde etem mmọ.
Ekọki ibokpot ye Edikan-ikọñ, Usuñ ye Afia-efère-ebot.
Anyan-ekpan ye Abak, kpukpru edi ata ndinem udia.
Efik etop ike ete, "Efere enemde, ikpo akpa atak'" Iko emi edi akpaniko edi idige ntre kpukpruini.
Nwam emi ofiokde udia nditem, ekeme ndida Sidiñ kiet mme iba mbok akamba eso efere emi enemde ke inua.
Nwan efen emi mifiokke uto utom oro ndinam, yak enye ada ekpat sidiñ ition obok esoefere kiet: inuñ mikahake.
ntokon eyekaha.
Edinem udia iyomke okposoñ ndien: oyom editim ntem.
iwakke se ifonde ye owo ke idibi ye iyip nte ikọñ ye mfri.
Mme ñkpọ emi eno owo nsọñ idem, enyun enam idibi owo emem.
Ikoñ ubọñ, Etinyuñ, Inyañ-afia, Mmoñ-mmoñ-ikoñ, Efere Mbakara, Atama ye Afañ edi ata ndinem ikọñ efere.
Mmo efon ke idibi owo ekan efere ndek-iyak emi ikọñ miduhe.
Mboro, Sokoro, Eyop-Mbakara, Mango, Paw-paw, Eben ye mme ndusuk mfri eken emi nnyininyenede, enam idibi owo ‘sana’ ke ini emi enye adiade mmo adian ye ata udia.
Ofọn nditọ-nwọñ ndikpep ndito mme mfri emi ke edem esa ufọk mmo.
Eka Moses ekedi ata ediye anwan.
Enye eye iso onyuñ eye ido adian.
Enye ekedi ñwan emienyenede akamba esit ima ong ndito esie.
Keini emi eyen esie Moses akamanade, ema enim okposoñ idiok mbet ke obio emi mmọ ekedude.
Enyin obio oro ekere Egypt.
Edidem owuk ete ewot kpukpru nsek ndito iren-owo emi Ete ye Eka Mmo Edide Isen owo ke obio.
Ete ye Eka Moses ekedi kiet keotu mme mmọ emi.
Akamba esit ima ye mbom ikayak-ke Eka Moses onyime ewot eyen esie.
Baba eti eka kietIkemeke ndiwot eyen esie.
Enye inyuñ ikemeke ndiyak owo efen anam ntre edieke enye ekemede ndikpan.
Enye (Eyen) edi ñkpọ-ima eka.
4Mmodo Eka Moses ama emen eyen esie edip ke ufok onyuñ ọbọk enye ke ọfiọñ ita.
Mmbon ukpeme emi Edidem okonịmde etọñọ ndisaña ke ufok isen owo kiet kiet nyom nsek nditọ iren-owo.
Ifet ikoduhe aba inọ Eka Moses ndika iso ndip eyen esie.
Edi ima ifiokke mbet.
Ima akan kpukpru idiok ñkpo.
Obufa ekikere oduk Eka Moses ke ibuot.
Enye ikabiatke ini; koro ifet ama afaha.
Ofri okoneyo oro Eka Moses ikedehe idapinyun iyetke.
Eti eka ikemeke nide idap keini emi uwem eyen esie oyomde nditak.
Mmodo enye ọdọk ediye akpasa, ada okpọsọñ mbat esiri kpukpru ndudu ke esit, mbak mmoñ edibe oduk.
        Ke usen ubọk tukhi, Eka moses emen ekpri eyen esie esin ke akpasa emi ekibi.
Enye ye adiaha esie emen akpasa emi ekenim ke mben inyañ.
Adiaha esie etie do ekpeme.
Edi Eka Moses ama onyọñ ufọk.
 2.
   Ibigike Adiaha Edidem Egypt aka uyere kpa ke ebiet oro ekenimde akpasa emi.
Ke ini emi enye ọkuborede ñkpọ emi onyuñ okut se idude ke esit, enye ofíori ete, “Efiọhọ mi O!”
Nditọ-iabn esie ebọrọ ete, “Ndige inọ O !”
 3.
     Kpa ke ndo ndo oro, Moses ama akabade eyen adiaha Edidem Egypt.
Mbet mkpa ama ebe ọkpọn enye.
Ebiet emi ata ima odude, mkpa isimke do, koro mkpa ebebet ima.
           Ke ebiet emi Miriam, eyen-eka añwañ Moses akadade, enye ama okut kpukpru se ikebede.
Enye efehe ebine Adiaha Edidem onyuñ etiene adara ye mfọn iso esie. “
Eka-ufịn mi, edieke afo amade, yak ñka ñkokot fi, mbak enye ọkpọbọk eyen emi ọnọ fi”.
  5.
     Adiaha Edidem ọbọrọ enye ete, "Ka kokot enye edi”.
Miriam aka okokot eka esie edi.
Adiaha edidem emen nsek eyen emi ọnọ ñwañ emi edi ikam ifiokke ete eka andiman eyen oro edi oro.
Enye ọdọhọ Eka Moses ete, “Bọ eyen emi ka kọbọk nọ mi, nyenọ fi ñkpọ eyen-utom”.
  6.
     Esit Eka Moses ama ọyọhọ ye idara ke editọñọ ntak nnyene eyen esie.
Enye emen Moses ọnyọñ ke ifure onyuñ ọbọk enye tutu enye akabade akamba eyen.
ITORO ETI EKAAfo ọkóbọhọ mkpa ini mmanade Okodu uwem ini uman okurede.
  Afo ọkọnọ mmọñ nte ekemde; ọkọnọ eba ini nsemede.
  Afo esiyet mmọñ ini ubaridem, Afo usukopke mba owo ifem.
 Afo esinọ udia, esinọ ọfọn,  Ye kpukpru uwak mmbumek ñkpọ isọn Afo esikwọ ikwọ ọnọ mi inemesit, Afó esimen mi onim ko ọnọ mfit.
  Ami nsikopke ndobo una ikpọñ, Afo esimen afat; afo esifuk ọfọñ.
 Ami ñkesesime ini uyen mi; Afo esinọ mi item kpukpru ini.
 Afo akakpan mi usua ye ifu Ye idiọk ndisimẹ, ọkọrọ ye nsu.
Idiọk Ete ifiọkke edu Ukama eyen;Ukama esie ebe ke ekikak umia ufen.
Eka omodot ima, omodot enọ;Ye kpukpru mfọn ekese nti ñkpọ.
 Kpukpru Enyọñ ye kpukpru Isọñ.
Etoro fi uyai uwem ukpọñ.
Edidem añwañ ofri ekondo; Ererimbot ebere ke uyai fo.
"Da, Tiga Ebua nọ mi!"
   1.
     Nnyori edi ekpri ediye ekara mmfri kiet ke ikọt.
Owo idiaha-dia inyuñ itọhọ-tọ enye.
Ke idaha, enye etie nte ñkpri o-sokoro; edi ikpọk esie ọsọsọn nte ikpọk Ekọm-inyañ.
   2.
     Mbre nnyori edi mbre iren-owo.
Nditọ-iban eke emade ekeme ndibre enye.
Baba ñkpọ kiet iduhe ndikpan mmọ.
Mbre emi ekpep owo nnen-ubọk ke editop ñkpọ.
Enye edi mbre emi oyomde ifík ye esit ime.
Owo eke ebrede nnyori ke nnyek-idem iwakke ndibre enye ñwọrọ usuñ.
.
     3.
    Mbon mbre emi ebakhade idem mmọ ke mbak iba.
Kiet etie ke  ibuot emi, eny eken etie ke ibuot oko, ke oyomde usuñ ke nkpo nte ikpat iba.
Owo kiet kiet ọkọk nyori inañ ke iso esie-ita ke isọñ, kiet ke enyọñ mmo odoro.
Emen nnyọri kiet eda enim ke editop.
Edi nnyori enye oro kè ekot okputop.
   4      Owo kiet oyom nditọ nnyori ke iso ufan esie eken nsuan utim ikaba.
Owo eke ebemde iso anàm ntre, enye akan ke isañ oro.
Akpa emi owo kiet ọtọde nnyori ufan esie asuan, ana eyak mmọ ena do – owo okutuk mmọ ubọk.
Ndien nte etọñọde ntak etọ mrnọ kiet kiet, mme iba iba, ufan oro emen mmọ adian ye okputop aka iso ndida ntop eke ufan eken.
   5.
     Edi owo eke ebemde iso atari nnyori esie ama ke anwa edi andikpa.
Edieke nnyori ufan esie osukhọde kiet ke anwa ke ini emi esie okurede, ufan esie enyene Eyen-unen; osuk nnyori iba, ufan esie enyene Ebua; Osuk ita, Ebot; osuk nsuan-nsuan inap, Udim-erọn; edieke enye mitọhọ-tọ akpa editọ, ufan esie enyene Enan.
XIV.
MBRE EKAK.
          Mbie ekak enem eti-eti; edi ñkpọ iba anam enye ọdiọk.
Enye okpon etabi akaha.
Nditọ ekutde ebiet emi ebrede enye, mmọ ikemeke aba ndibe ñka utom emi ekedọñde mmọ.
ufen emi akpa- mkpa ke mbre emi awakde ndibọ okpon ebe; ibietke aba nte ekedi mbre.
  2.
    Owo iba mme ita mme idem owo edip ekeme nditie ke "eku’ emi ebrede Ekak.
Eda ekpri (ukwak) enuk enye ekara ekara.
Owo kiét ọtọñọ ke edidip (ukwak) emi ke utatan.
Kpukpru mmọ eken enyene nditim nse keini emi enye edipe ukwak emi, mbak mmọ ekpesio.
  3.
    Keini enye okurede, enye ọnọ ifet kana kpukpru owo eken kiet kiet ada ukwak emi enye akamade okim ke ebiet emi enye ekerede ete Ekak emi odu do.
Owo eke okimde osio abat "kiet ono idem-esie, onvun obo unen edida Ekak emi ndip, Edi edieke owo efen mikwe, “andidip” okim kè ukperedem ke ebiet emi eñyé okodipde osio; abat kiet ono idemesie ¹ Ebo noibki ;owo .
4.
Edieke ekenimde ition nte ibat emi kpukpru owo enyenede ndisim, kpukpru owo edomo ndibem iso nsim ibat oro.
Ekperedem owo edi akpa-mkpa.
Nndien ufen esie edi ñdikabare eka-ubọk esie ndori ke utatan.
kpukpru mbon mbre kiet kiet etim enye ition ition, nte ibat emi ekenimde edide.
ESESAT owo, 1"Eda mine asana edet.
ndien eda owo .
I. Mbre emi edi ata akani mbre.
Nditọ iban ye iren ebakhare idem mmọ esin ke mbak iba.
Iban eda ke ñkan kiet, iren owo eda ke ñkan eken.
Nditọ-iban etọñọ ikwo.
 Esesat owo!
Ndien eda owo!
 Da owo, da owo!
Ndien eda owo!
 Eyom mme-nyan-owo!
Ndien eda owo!
 Eyom mme ubit idem!
Ndien eda owo!
 Esesat owo!
Ndien eda owo!
	 Da owo, da owo!
ndien eda owo!
     Nte mmọ ekwọde ikwọ emi, eyen-añwañ kiet emen unek ke ñkan mmọ asana tutu osim obio iren- owo, onyuñ ada eren-owo emi ikwọ ọkwọde abana enek onyọñ .Mmọ ema esim ko, iban edóp ikwọ mmọ, iren owo etọñọ.
       Esesat owo!
Ndien eda owo!
       Da owo, da owo!
Ndien eda owo!
       Eyom mme-ikpọ-idet!
Ndien eda owo!
       Eyom mme -asana-edet!
Ndien eda owo!
       Esesat owo!
Ndien eda owo!
       Da owo, da owo!
ndien eda owo!
    3.
     Nte mmọ ekade iso ke ikwọ emi, eyen eren owo onyuñ oto ke edem mmọ enek unek ada ñka-iferi emi asanade edet onyuñ atande ikpọ idet onyọñ aka obio iren-owo.
Mmọ ema esim do, iren- owo enyuñ edop ikwọ, iban etọñọ ntak.
     4.
     Ntre ke Nditọ emi enam tutu mmọ esat nditọ iban ye iren emi ekamade idem mmọ edisana edisana enyuñ enyenede nti ido.
Mbre emi akam edi akamba ukpep ñkpọ ọnọ ndisime nditọ-owọñ emi esikamade idem mmọ ndek ndek.
Ikurikut edi inuen kiet emi enyenede nditọ ọwọñ ndik eti- eti.
Ata ekese mmo idiọñọke enye,esuk ekop enyin esie ke utoñ.
Mnme Ete ye mme Eka ndito nnyin eto ndik emi ke esit ndito mmo.
Mmọ etiñ ete inuen emi edi isuọutom ono Ifot.
Mmodo ke inuen emi ekeme ndida owo nsọk lfọt owot ata.
2.
Iko emi.idige ofri akpaniko.
Ikurikut edi ata suñ-suñ ye ifure-ifure inuen.
Enye iyomke owo ikọinyuñ itaha owo.
Se enye atade edi Eku ye ikwot ye mme ikpri unam eken.
Enye ikwe usuñ keuwemeyo.
Ntak edi oro enye mifehe nte mme inuen eken enamde.
Owo inyuñ iwakke ndikut enye koro enye edibede-dibe.
Enye otim okut usuñ ke okoneyo.
Nte Abasi obotde enye edi oro.
Eny ama adia udia esie ama oyukhọ, enye ese ebiet kiet osoro.
Ini oro ke enye ono Abasiudeme itoro esie.
Edi ini oro ke nnyin isikop uyo esie, ndien mme eka nnyin ebiaña nnyin ete lfot ke enek ke ebiet oro.
Ikurikut edi ediye inuen.
Mba esie etie ntre ntoñ-ntoi enyuñ emem nte mfri-ukim.
Enye enyeneekpri ediye ekara ekara ibuot ye ikpo enyin iba.
Sia enye adade unam efen nte udia, mbara esie enion enyuñ esọp.
Ke ubom, enye ekpere ndikpon nte eka unen.
                   ‘5.
Ke ido, Ikurikut enyene ime eti eti.
Enye isọpke iyaraesit nte mme inuen efen.
Edi enye idighe ufep ñko.
Ke ini emi esit ayatde enye, iwakke ndisọnọ nda enye ke iso.
Nnyin iyekot ntre ibana enye ke mbuk emi adíanade enye emi.
“Sa!
Sa!O mbọm!
Emen adaha!
I. Iwakke kotu mme eka se imade nditọ mmọ nte Unen.
Eka unen imaña baba ñkpọ kiet adade idiọk mbre etiene nditọ esie.
Mmọdo enye awakde ndidip mmọ ke idak mba esie.
Ñkpọ inyuñ iwakke ndisọp nam enyen unen emi adiade udia ekpere eka esie.
Ama edi Nnyon-eyen-unen”, enye edi se Mbukpo ye Anwa-ikot ewotde eta kpukpru ini.
Ke editọñọ, Mbukpo isitaha unen.
Nte nnyin ikopde ke ñke edi oro.
Ntak emi Mbukpo otọñọde ndimum nditọ-unen nwot nta asana ntem:     3.
     Okposọ ñ akan okodu ke obio Etenyin Abasi.
Ata ekese mme unam ekpaña ke ntak oro.
Usen kiet, Mbukpo adaha ebine Etenyin Abasi onyuñ asian enye ete ke biọñ ọmọñ owot imọ.
    4.
     Etenyin Abasi ete yak enye eka; ekpri eyen inuen mme unam eke enye edikande ubọk, yak enye omum ada ediwut imọ.
Edi se ifọnde, imọ iyesian enye.
    5.
     Mbukpo efe adaha.
Akpa eyen inuen emi enye akande ubọk omum edi eyen Ikurikut.
Enye emen inuen emi adaha.
Eka Ikurikut do nte eketetie, isioroke enye uyo, ikọñke enye ikon.
    6.
     Keini emi Mbukpo osimde ko Etenyin Abasi obup enye se eka Ikurikut akanamde ke ini emi enye ekemende eyen esie adaha.
Enye ọbọrọ ete “Isioroke uyo, inamke baba ñkpọ ndomo kiet.”
Do ke Etenyin Abasi ọbọrọ enye ete, “Inikiet, da enye Ikurikut sọk eka.
Afo omofiọk se edidop esie oro ọwọrọde?”
    7.
      Mbukpo emen eyen Ikurikut akayak.
Nte enye efede ebe, enye okut eka-unen ye nditọ esie.
Enye omum kiet efe adaha.
Eka unen osio ñkpo, efe ebine enye, ọkọn enye ke mba.
Osuk esisit, Mbukpo ekpeyak eyen esie ọnọ enyen.
    8.
     Ke ini emi mbukpo osimde ko.
Ete-nnyin Abasi obup enye se iketibede.
Enye ọbọrọ ete osuk esisit eka-unen ekpesiri imọ enyin.
Ete-nnyin Abasi ọbọrọ enye ete, “Da enye oro ka; eke eka-unen okure ke oro”.
1.
Uka ke ofiori fi ko.
Nnyoñ Eyen-Unen;Afo okut nso mi adia,Anana-utoñ eyen?
Afo oyom nso ke esien, Nyon Eyen-Unen?
Oduk esa, ọworo enen, Akan mben-mben.
Nnyuñ tetie suñ ndien, Nnyon Eyen-Unen; Okọkọ edimum fi ataNte udia ñkpọ-usen.
Uka ke ufọk edibe mkpa,Nnyoñ Eyen-Unen:Afo ke asuan ikot oyomNsek ikpọk-eben5.
Uka eyewot fo mfin,Nnyoñ Eyen-Unen;Eyibi ita, amia ufia,ọdiọk ubọk ufen.
Afo ke ofiọk nkpo ndien,Nnyoñ Eyen-Unen;Ke obot, ke esinIkpọ nti nsen.
Ikañ anam ediwak nti uto ono owo.
Enye ọnọ ufiop ke ini e-tuep; ọnọ unwana ke ekim.
Mmeọtọ-inwañ eyom enye ke ini emi mmọ etemde ikọtema.
Mme ata-utop eda enye ewot unam Ke Ikọt.
kpukpru Owo eda enye etem udia emi mmo ediade.
Ikañ edi eti ikpo; edi ifonke ikpri ndito edaenye ebre mbre.
Aran ye ofim ekọri odudu ikañ;enyun enam enye asak akan.
Ndinim karasin nkpereotuñ-ikañ edi idiok ikpo.
Ndusuk ini emi ikañ odukde ufok, edi araniyak edi ntak.
Nte enye otode ke enyoñ utañ otoioduk ke esit ikañ, edem(e) ikai dọk tutu enyire keutañ.
Enye oto do ke utañ ebe eyire ke okom.
Edieke owo miduhe ndisop nime ikañ emi,enye ekeme ndita ofori oro mbiat.
Ndusk ini ofriobio ata ikañ oto ke ekpri edeme-ikañ emi ekeyiredeke utan owo kiet.
Odudu kiet emi akanade ikañ edi mmon.
Edeme ikañ oro okpon didie, mmoñ ama ososimenye, enye osukhore.
Edieke ekade iso ndiduokmmoñ ke esit enye onime ofri ofri.
Mmoñ etie nte eti iko-inua ke ebiet emiiyaraesit okponde.
Suñ-suñ ikọ owot iyaraesit.
Yakikpri ndito ekepep nditin suñ-suñ ikọ emem kiet yeeken.
MBUK IKAN II.
   I.    Ndisi udia inemke owo ke inua nte enye emi etemde-tem.
Enye itimke ifọn ye owo ke idibi ñko.
Edi ini ama odu emi kpukpru owo ke ererimbot esidiade ndisi udia kpa nte emi mme unam-ikọt enamde ke emi.
Oro ekedi ko-o ke ata eset.
   2.
    Ke ini oro mme owo ema enyene ikañ.
Edi mmọ ikọfiọkke ndida enye ntem udia.
Mmọ esiyom ikan ke ini e-tuep.
Ndusuk ini, mmọ eda enye esin unam-ikọt ndik.
Uñwaña ikañ ananam unam-ikọt ndik.
   3.
    Owo kiet ama odu ke ini eset oro.
Enye ye eyen esie edi mme akpa owo emi ekebemde kpukpru owo eken ke ofri ererimbot edia udia emi ikañ ama akanam ebiet.
Mbuk oro asana ntem.
   4.
    Owo emi ekedi owo emi ọbọkde ufene onyuñ enyenede ekese Edi.
Enye ama oyom ndika uka-ñkpọ, eyen esie osukhọ ke ufọk ekpeme ufene ete esie.
   5.
    Usen kiet, ke ini emi owo emi akade anyan ebiet, ikan ama oduk ufọk esie, ata ediwak ñkpọ abiat.
Kpa ye mme ndusuk ufene esie ema ekpaña ke ikan oro.
              6.
    Ke ini emi ema ekenime ikan emá, eyen emi ama asana atari mme unam emi ikan ọkọfopde owot.
Ekedi ñkpọ ñkpa-iden ọnọ enye ye Ete esie ndikut usuñ nte ọfọp-edi enemde ke inua.
Ndisi unam emi mmọ esitade ke mbemiso, isinemke ntre.
   7.
    Mmọ eta ọfọp Edi kiet ema, ebẹ edoro ke efen.
Usen eke ọfọp-Edi okurede ke ufọk, mmọ esin ikan ke ufọk, man enye ọfọp Edi efen owot ọnọ mmọ eta.
    8.
    Mme mbọhọ-idun eyik se ñkpọ emi ọwọrọde.
Ke akpatre, mmọ eyarare efiọk ete ọfọp-Edi enem ke inua akan ndisi esie.
Mmọ ñko eduọ eduk ke edifọfọp unam nta.
Ntem ke mmọ ekenani tutu ifiọk editem udia asuana ke ofri ererimbotata enim ke Ndan-nsiere.
Ekon ñke e!
ñke ekoñ Abasi. • •
    Ke akpatre, Ikut amia ata ye mbọn obio ke ediwak okuk.
Ndien ema esio usen eñwañ emi“Enen emen itọk abara!
Efehe, ofìori! ”
Ekedi ata ñkpọ-ñkpa-idem ọnọ kpukpru owo ke obio Etenyin Abasi ke ini emi ikut etiñde ete imọ imekeme ndikọn Enen ‘eti’ kiet, isuan enye ibuot tutu mfre ọwọñọ.
Esit ama ayat Enen eti-eti ke ini emi enye okopde ikọ emi.
Mme mbon obio ekot ikut, ekpan enye, ete yak enye osiono idem ke ikọ oro efep.
Edi Ikut ana otut.
ke usen-ubọk tukhi, Ikut adaha ke enyọñ aka ke ’ ise” esie okosio ekpri nsat ebige kiet, emen esin ke ikañ.
ofop.
Ke ini ebige emi ama ekebiet, ene osio enye afiat, emen ọwọrọ  ke añwa Oblo, edi iyakke baba owo kiet okut.
Ema etibe obube ke ufot añwa Oblo eno Enen oduk ada, man ubok Ikut ekpesim eye ke ibuot.
Edi mbemiso Enen oduk ke obube emi ama, Ikut eket enye ke ufot okpo-iso, asana ebige emi ayak, nkpo emi oto Enen ke iso asuana ñkene ñkene; ndusuk ebe oduk enye enyin.
.
Ye ubiak okposoñ ufiop Ikan oro, Enen emen itok abara, efehe, ofiori, Ke ini mme mboñ obioekopde mfiori emi, enyuñ ekutde mfia ñkene ebige nte asuanade oyoho Enen ke iso, mmo ese ete mfre esie edi oro, ke Ikut oto enye ibuot asuan keakpaniko.
Ndik ama anam kpurkpru Owo, Mmo ema etiene Enen efeñe enyun ekpoñ ekese Okuk emi mmo ekedade emia ata, ekpoñ do eyak eno Ikut.
Eyen mbon obiom ikpo esie onyoñ.
Ntem ke Efik etop ike ete, "ldaha ofon ufep, owot Uko" Eyen owon emi enyenede ifiok ye uko ekeme ndinam ikpo kpa nte akamba owo.
Ndusuk ini iko, ekeme ndinam ikan.
Yak ikpri ndito ebak eyom ifiok, enyuñ ekpep nsoñ-idem ye uko.
"Ñkpọ emi anode do!
San ikese!
 Ekedi ke ini emi Ete-nnyin Abasi okoyomde ndinam ikpo Adiaha esie.
Ikut ama adaha etiene enye onyuñ asian enye ete, edieke enye edimade, imọ iyeduk ikọt ikomum Enen ida isọk enye, mbak enye okpowot enye, ada anam udia ọnọ mme isen-owo emi edidide usọrọ ikpo oro.
  Etenyin Abasi ọkọbọ ikọ emi ke mbubru.
Enye ebin Ikut ete enye ada idiọk nsu esie adaha imọ ke isọ.
Edi Ikut etin eyịre, ndien ke akpatre, mmọ emia ata ke ata ekese okuk ye inyene.
Ikut ama adaha oduk ikọt ke ndañ-nsiere, okosobo ye Enen.
Enye asian Enen ete  Ete-nnyin Abasi oyom ndinam ikpo eyen esie ndien oyom kpukpuru owo ebọp Ekoñ eda edi ke obio.
Ekoñ eke ediyede ikan eyebo ata ediwak inyene.
Yak Enen enyime mimọ ibọp ẹkọn kiet.
Yak enye ofukhọ ekoñ, imo iyemia ekọmọ itiene enye ke edem.
Enen ama onyime.
Ikut oduk ikọt ekpeñe ata ediwak iko ñ ye ñkpọsọn ñkpana-uruk ada ọbọp Enen ofri idem.
Enen ebe iso, enye amia ekọmọ etiene enye.
Ikut osio ikwọ, "ñkpọ emi odude ko, sa ñ ikese!”
Enen ọyọrọ tutu ada ọkọwọrọ ke idem esit ebiet Etenyin Abasi.
 Ikọt Etenyin Abasi ema eberi kpukpru usuñ ebakha Enen do, nndien ke akpatre ewot enye.
Nso ñkpo inem nte itoro?
Edi itoro idige eti ñkpọ kpukpru ini.
Ndusuk itoro esaña ye abiaña, ye ñkari ye etabi.
Utit mmọ edi ke nsobo.
Yak ñkpri nditọ ekpep ndinam utom mmọ ye ofuri esit; ekukere itoro.
AKANIIKWO ÑKE  Nti-i!
Eweb!
Nti-i!
Eweb ekesin nsen itiaita; Kiet ọbọhọ Eweb akpa Eweb otomo Abasi Enyọñ.
Eyen-ọwọñ etem ñkpọn ibe-ibe Di idia o!
Kpan!
Ke itọñ;             Kpan !
ke itọñ eyen Okon Ene.
Akadia nso?
Ñkadia mbọ; Mbọ ukana, Ukana 'bia-bia.
Abia odudu, Odudu Ife;Ife yaha, Yaha ke ntọñ.
 Ntọñ Mbukpo, Nsañ - nsañ Inim;         , Adiaha Udari, Suk ọtọñ nnọ.
ọtọñ ekeso!
Obo idia ikpọn?
Me' Ebua eyomoMe' Ebua eman;Me' Ebua eman eyen itiaba,Ndiana kiet nnọ ukot mi.
Eke oyom Ebua, 'ka ke' inyañ,Inyañ Kim!
Kim!
Ke ubom,Ubom Kim!
Kim!
Ke inyañ.
Nkanika ita, isim Enañ ibaEyen oduk efe, eka oduk esa:Okukim ke añwan tuai, tuaiAkani- añwan okut ekpọ, atuak ebereEte, ke imokut ikaiferi.
Mmadia ọkọti, 'Mmofiok ọkọti,ọkọti akp, isua abakhade.
Ererimbot edia ikọñ, edu uwem, Ami ndia okim, ñkpakpa.
 ÑKE ÑKPRI NDITOEyen edi ubọñ.
Eyen kiet ọbọbọk eka.
Eyen-ọwọñ oyom Mfat, Abasi ọnọ Nnam.
Eyen-utom itopke ñke.
Eyen-anana-eka okop ikọ ke edem-esa.
Eyen ọdiọk.
inua abana eka.
Eyen Ikurikut ebiet eka mforo-edemEyen-ubuene ọtọñọ ndien ke EkwọñItie ekem eyen ubene usuk-usuk.
Eyen amana ke ufọk ọniọñ, Nditen ada iduñ.
Eyen enenek unek ekedibede isọn Ete.
Eyen ke ebre ye Eka nte idituaha-tua.
Eyen mfat-eka idehe idap okoneyo.
ọtọñọ ke mfọp-nta ufọk eka, 'eyen akabade inọAkpasana-isan (eyen) idaha uye-udia ufọk-eka.
Eyen mikopke item Eka ọduọk idem;Eka okot eyen ete, Nne!
Yak imọ, ọbọp isoIdiọk-eyen ọfọn ke ufọk eka, Eyen ọdiọk, Eka ọnọ item. .
Eyen akpa, Eka idiaha aba udia, Ndi udia Eka eyen okowot eyen?
Eyen ifíọkke uden aka uwat, iwatke-wat, akpa mba.
Ndisime eyen-iñwañ osuk esime nso; Ami idige ñketiene ndun lñwan oro; Nsim ke obio ñkabade Ifíọk?
Eyen aka Idim ọnyọñ ye’Abañ, Abañ okukpa, Ikim okuwaha utọñ?
Eka aman eyen okuman Asian; Koro asian-eyen okokot eka efe.
Ntokon ayat mi ke’ usuñ itọñ; Ererimbot ema mi ke eyen-nsek.
Unọ-ekpene itiehe nte Unọ-akai; Eyen-ete itiehe nte eyen-eka.
Okokon Ita eyen-ima;Even mbiet Ete ye EkaEFIK EBURUTUNte nnyin ikopde Ke mbuk eset, edọhọ ete ekeme nditiñ Efik ye Eniọñ ye Ebuhu ye Orọn ye Ibuno ye Efiat ye Ito ye Ukwa, kpukpru ekewọrọ ke Eka kiet ye Ete kiet.
Oro edi ke ñkpọ nte isua ikition emi ekebede.
Enyiñ eka oro ekedi Atọñ Ama, eke Ete ekedi Okorafọ.
Atọñ Ama ekedi ñwan Ibibio, Okorafọ ekedi eren Uneñe.
Mmọ mbiba ekeduñ ke ekpri obio kiet emi ekekerede Ikọt Ntuñ, ke ufọt Eket ye Orọn.
Sia nditọ ke eset esikerede enyiñ edian eka mmọ, enyiñ Okorafọ osop ofuri ofuri ke mbuk eset Efik.
Edi mme owo ke eteti enyiñ Atọñ Ama tutu esim emi.
Atọñ Ama ama aman nditọ ata ediwak.
Edi enye akaman Ikpoto emi akasiakde Efiat; aman Mbañ emi akasiakde Ibunọ; aman Ukpabañ emi akasiakde Ọrọñ; aman Ébuhu emi akasiakde Ebuhu, ye Éburutu emi akasiakde Efik ye Enioñ ye Ito ye Ukwa.
 Ini emi nditọ emi ekemanade, ererimbot ñkañ emi okodu ke ata ọkpọsọñ ekim idiọk-ñkpọ.
Isañ uyom idibi udia, isañ ufehe itọk mbak ebọhọ mme asua enyuñ eduñ ke ifure, ama asuan nditọ añwan emi ufien ye nnasia.
Mme nsio nsio obio emi Efik eduñọde idahaemi ikedige obio mmọ ke editọñọ.
Ini ama odu emi Efik ekeduñde ke Ibom ko ke Inokon.
Efik ema eduñ ke Itu Mbuzo ye ke Akwa Akpa Uruan ye ke Ikpa.
Tọñọ ke ata eset, Efik ekedi mbon iseri ye mbon ntañidem; mmọ emi ekutde idem-mmọ ekan nte mmọ ekutde mbon efen; idut emi emade nyọ-mikọ ye utọk ye eñwan.
Mmọ ẹsikade ndiduñ ke obio owo, isinyimeke nditie nte isen-owo.
Akpa ifet emi mmọ esinyenede ndifik nnyuñ ntuk mme andinyene obio mmo isiduọkke enye.
Kpukpru obio kiet kiet ke ñkan-ñkuk emi ema ediọfiọ Efik ke utọ usuñ emi.
Ke ntak oro ke Uneñe ekesio mmọ enyiñ oro — 'Iboku' emi ọwọrọde ke usem Efik - 'Uneñe mbon nyom-ikọ'.
Oro edi ke ini emi Efik ye Uneñe ekeduñde ke obio kiet, ekenyuñ esemde usem kiet.
Kpa ke ntak oro ke Ibibio ke Uruan ekenọ mmọ enyiñ oro — 'Efik,' idut emi efikde-fik enyuñ etukde-tuk owo.
Efik ke idem-mmọ ikọbọhọ mme enyiñ emi baba kiet ke idiọk, mmọdọ mmọ ekedade enyiñ mbiba edian ọtọ kiet ekot idem-mmọ — 'Efik Iboku.'
Ibom ekedi ata akamba obio ke ini emi Efik ekeduñde do.
Obio efen emi okokponde nte Ibom ke ini oro ikeduhe, onyuñ edieke okonyuñ odude, mmọ ikọdiọñọke.
Ke esit iseri mmọ, Efik ekekot kpukpru ikpọ ñkpọsọñ ñkpọ edian obio mmọ oro.
Abasi emi okponde akan kpukpru mme Abasi eken, mmọ ekot 'Abasi Ibom,' Inyañ emi okponde atara akan mme inyañ eken, mmọ ekot 'Inyañ Ibom' Ufọk emi Edidem mmọ ke eset okotode ekere 'Ibom Enọ' Ñkpọsọñ ñkparawa Efik ekere mme 'Ifa-lbom.'
Efik ikeduñke ke Ibom ibigi ikaha.
Akamba ekoñ ama asuan mmọ do.
Ubak mmọ ema esuana, efeñe ekeduñ ke Ito, ebe ekeduñ ke Ukwa.
Akamba ubak eken ema efeñe efiak eka ñkañ Ibibio tutu ekewọrọ ke Uruan.
Mmọ ema eduñ ke Uruan ebigi - ñkpọ nte isua ikiba.
Efik ema emana esim emana ition mme itiokkiet do.
Ke Uruan ke mmọ ekeduọk usem Unene ekabade esem usem Ibibio emi mmọ esemde tutu esim mfin emi.
Efik ekpededuñ ke Uruan ebigi eka iso, edi esit iseri mmọ ikayakke.
Ke akpa itie, mmọ ikenyimeke nditiene Uruan ñkpono Ndem mmọ oro ekerede 'Ata-ñkpọ.'
Uruan ema ebup mmọ ntak emi mmọ ekenamde utọ nsọñ-ibuot oro, nte ñkpọ eke mmọ mmitoho Ibibio mminyuñ ibuanake ñkpọ ye Ibibio.
Mmọ Uruan ema eda ufiet emi etoho Efik:    'Efik itoho "Mbon-edem" itoho Ibibio;    Mbufo enyime Mbon-edem, ikọ okure.'
Nsọñ-ibuot emi ke ñkañ Efik ama ayat Uruan esit akpan akpan.
Do mmọ ema ebiere ete akpa ifet emi mmimọ idinyenede, mmimọ iyebin Efik ke obio mmimọ isioño.
Usen kiet, ñwan Efik kiet emi ekekerede Abasi ama ekebeñe ñwan Uruan kiet ekuri, ete ọnọ imọ ida isiak ifia.
Ñwan emi ama ayak ekuri ọnọ enye.
Abasi ke asasiak ifia, ito-ekuri ọbuñọ ukem ukem iba, sia ekedide ata akani ekuri.
Abasi ikekwe ñkpọ efen emi enye akpanamde ibọhọke ndimen mbunọ ito-ekuri emi ye idem ekuri nda ñkayak nnọ andinyene.
Edieke Abasi akpadade ekuri emi akayak etre ndidian ndiọk-inua ke esit, iso ọfon, iko ikpeduhe, andinyene ikpayatke esit.
Edi ke ini emi Abasi ama ekemen ekuri okotop enim ke etehe añwan Ibibio emi ama, enye ama adian ikọ isuñi do. '
Semi ñwan Ibibio!
Se ñkpọhọde-ekuri fo do!
Afo ọmọfiọk ama ete ke ekuri fo ifọñke, afo emen ọnọ mi.
Afo okoyom mi nda utọ ñkpọhọde ekuri oro nnam nso?'
Abasi ke etetiñ mme ikọ emi ke ọnyọnyọñ esie; baba ñkpe-ubọk kiet ikeduhe.
Ikọ emi ama ayat ñwan Ibibio emi esit eti eti.
Enye ama afiak emen ekuri emi ekesin ọnọ Abasi, ete imọ idibọhọ tutu Abasi esin obufa ito.
Abasi ke ikpaha-esit esie, ama emen ekuri emi ye ito esie okotop esin ke 'Nto' kpa ke iso añwan emi.
Ke ini emi enye ama akanam ntem ama, enye ama ebeñe enyene-ekuri utọk, mme eñwan, mmeikpe mme ñkpọ kiet efen ekededi.
Ñwan Ibibio ama adaha suññ ọkọtọt ikọ emi ọnọ ebe esie.
Ebe esie ama emen ọkọtọt ọnọ Ọbọñ obio.
Ọbọñ obio ama okot mmọ iso ye edem enim onyuñ añwana ndiduk ke ikpe.
Abasi osuñi kpukpru owo ke itie ikpe tutu ata akamba utọk etibe ke ufọt mbọñ Ibibio-Uruan ye mbọñ Efik emi eketienede eka ndikop ikpe oro.
Mboñ Ibibio ema eyat esit eti eti enyuñ eñwọñọ ndibin Efik ke obio mmọ nsiono.
Akamba ekọñ etibe emi utit esie ọkọdiọkde ye Efik oburobut.
Ema ewot ekese owo ke edem mbiba, edi Efik ekekpaña ekan.
Ke utit, Efik efene ekeduk ke ñkpri ubom mmọ yẹ iban mmọ ye nditọ mmọ enyọñọ ekeduñ ke Isu kiet ke Ikpa.
Ekọn efen ama ebin Efik osioño ke Ikpa.
Mmọ ema efeñe ewọrọ eka ke Mbiabọ.
Ubak owo ededok ekeduñ ke Ikọrọfiọñ, ubak eken ekebebe edọk ekeduñ ke Eniọñ.
Ùbak eken esesuk ekeduñ ke ikoneto ye ke Obio Oko.
Efik ekewọñọ ke Obio Oko ekeduñ ke Obutọñ ye ke Adiabọ ye ke Eñwañ ye ke Usuk-Akpa ye ke Atakpa.
Mme Esien Efik ewọrọ itiaba:Iboku, oro edi Obio Oko, Atakpa, Nsiduñ ye Ekoretoñko.
Obutọñ.
Adiabọ — Ikọt Mbọ, Okut-ikañ ye mme obio Ádiabọ eken.
Mbiabọ, oro edi Ikọrọfiọñ (Mbiabọ Edere), Ikoneto (Mbiabọ Úsukj.
Usuk Akpa.
Abayen.
Eñwañ.
Iboku Esit Edik - Obio Oko.
Iboku Utan — Atakpa ye Nsiduñ ye Ekore-toñko.
Obutọñ.
Adiabọ.
Mbiabọ.
Ikọrọfiọñ.
Ikoneto.
Idahaemi Usuk-Akpa ye Abayen ye Eñwañ etaha ẹsuhọde ekan nte ekpebatde mmọ esin ke otu Esien Efik.
Edi man mme Esien Efik esuk ekem itiaba, ekabade ebahade mmọ ntem:ARIT ENỌKeini emi Ete-nnyin Abasi akadade ubọñ ke obio Ñke, ekpri eyen-añwañ kiet ama odu emi ekekerede Arit Enọ.
Arit ekedi utibe eyenọwọñ.
Mbiet esie ke ifiọk ye ke ido ye ke asian ikawakke ke obio Ete-nnyin Abasi.
Eka akaman ñkpasip enye kiet oro, ndien eyen kiet oro ama ekem enye udeme.
Arit ekedi ekpri eyenọwọñ emi esinyenede iwuk ke usuñ asie.
Enye esibierede ndinam ñkpọ, isitreke ndinam ñkpọ oro.
Baba ñkpe-ubọk kiet mme nnem-inua mme enọ mme nduari mme ufen mme ndik mkpa — baba ñkpọ emi kiet isinamke enye okpu ndinam se enye ama ekebiere ke esit esie ndinam.
Mme owo emi mmikediọñọke enye ọfọn esibat enye ke ọkpọsọñ eyen itun.
Eka esie ke idemesie esinanam ndudue abaña eyen emi ke ndusuk ido esie.
Usenubọk usen kiet, Eka Arit ama atañ mbuot-abia ye ñkpọñ, ye ibokpot ke udọk ye ñkpiñini ofut esie ọdọn ke akpan, ebeñe idem ndidaha ñka iñwañ.
Sia iñwañ esie okoyomde usuñ akaha, enye isisañake ye eyen esie ika.
Akan oro, usuñ iñwañ emi ekedi ata idiọk usuñ — Usuñ obio Ekpo; Ekpe ye Asabọ ye mme ndiọi ekpo isinanake do.
Edi owo ikọfiọkke ntak ye usuñ nte eka Arit esisañade ọbọhọ mme ñkpọ ndik emi-ke ini emi enye esibede aka iñwañ ye ke ini emi enye esibede ọnyọñ.
Ke ini emi eka eyen emi ama ekemen akpan odori ke ibuot oyom ndidaha iñwañ, Arit ama adaha ke enyọñ etiene enye.
Esit ikenemke ñwan emi baba esisit, do enye ama afaña edika iñwañ Arit.
Arit ama anam nte imọ imosioño idem ifep koro enye ọkọfiọkde ete eka imọ idinyimeke edieke imọ idikade ke ọkpọsọñ.
Do eka esie ama emen akpan adaha.
Ofuri emi ñwan emi akasañade ke usuñ, enye ikenyeneke baba ekpri idorenyin kiet ete Arit ke etiene imọ ke edem.
Ofuri emi enye ikọfiọkke ete ntọñ ke ọwọrọ ke akpan imọ ọduọhọ onim idiọñọ ke usuñ iñwañ imọ ọnọ Arit.
Edi ke ini emi ñwan emi ama akasaña tutu ebe ufọt usuñ ekpere iñwañ esie ke enye ọkọwọñọdẹ enyin ke edem, sese Arit ko ke edi.
Idem ama akpa eka eyen emi eti eti.
Enye esien, enyek, ñkunya-ekpo omum enye ini kiet.
Uyo esire enye ke itọñ ke ekpri ini esisit.
Edi ke ini emi enye ama ọkọtọñọ ntak ekeme nditiñ ikọ, enye obup Arit mme mbume emi. '
Arit, afo oyom nso mi?
Asana ye anie owo esim ebiet emi?
Aka mmoñ?'
Ke kpukpru mbume emi Arit ekenyene ibọrọ kiet ọnọ mmọ. '
Ndi ndidiọñọ iñwañ fo.'
Eka esie, ke iyaresit, ama esin ubọk omum otut-utọñ eyen emi ónuk esin ke iso. '
Di be sañ ke men se ekenimde ko ke iñwañ "Ekpri eyen akpaha eká iba!
Idige oyom iñwañ, Se ito ke ifia, Unen eyekọñl" Be sañ koi'Eka ye eyen ema esaña ntre tutu ekewọrọ ke iñwañ; eka esaña, ekpe.
Ikebigike-bigi keini emi enye ama okobiomode akpan enim, onyuñ ọtọñọ ndinam utom, Arit ama ọtọfiọ nditua bion.
Ndien, nte ido mbet iñwañ oro ekedide, owo isidaha udia ika do; owo isitiehe do idia udia.
Kpukpru udia emi eka Arit esidade aka iñwañ, enye esikpọñ ke usuñ, do ke enye esitie adia ñko.
Do akana nte Arit afiak aka ke ebiet emi mmọ eketode edi eketie do ọfọp udia adia sia enye mmidikemeke ndime biọñ tutu esim ini unyọñ iñwañ.
Arit ama aka, ndien ke ndiọkiso, enye ama ósop usuñ ọkọwọrọ ke Iñwañ iban ekpo.
Ñwan Ekpo kiet emi ekebemde iso okut enye ama ebine enye okomum; afiari etap odori enye ke edem, emen ekpri eyen-nsek adian Arit do.
Eyen oro ama adiana Arit do kpa nte emi itai adianade ke abañ.
Ke usuñ emi ke Arit akakabade owo ñkpọkọbi ye edep-eyen ọnọ ñwan ekpo emi.
Iban ekpo ekenyene ndika iñwañ kpukpru usen.
Mmọ ekpọñ iñwañ mmọ eka ubri ke mben-inyañ.
Ndien ndusuk usen, eka-ufọk Arit esitetie ko ọnọ iyak esọk Arit ada anam udia ọnọ ekpri eyen esie.
Ñwan ekpo emi ikedige ata idiọk owo.
Enye ama enyene ekikere ete edieke Arit edinyenede ime, inam akpanikọ ye imọ tutu eyen imọ okpon ọwọrọ owo, imọ iyeda Arit ikeyak ke obio esie.
Ke ntak emi, enye ama akpan Arit ke ọkpọsọñ uyo ete enye okudia udia, okunwọñ mmọñ obio-ekpo; koro akpa usen emi enye edinamde ntre, enye eyetak do ke nsi nsi.
Usen kiet, eka-ufọk Arit ama adaha aka ubri.
Enye ama omum iyak oro ekotde 'Ñkpikuk-ikuk' ọnọ eda esọk Arit enye ada anam udia ọnọ eyen imọ.
Ke ini emi isuñ-utom ekesimde ufọk, enye ama edue nditobo Arit etop emi; akakabade otobo Arit ete ke eyom enye emen iyak emi ada ọnọ ekpri eyen emi ada ebre mbre.
Arit ama anam ntre, ndien kpa ke ndo ndo oro, iyak emi ama ekim eyen emi ke ata idiọk itie.
Ema edomo ke kpukpru usuñ nditorode iyak emi ke idem eyen emi nsio, edi baba owo kiet ikekemeke.
Eyen emi ama atua ubiak unan emi tutu idem emem enye, mkpa edi.
Ndik ama anam Arit nte owo mmikemeke nditiñ.
Enye ayak eyen emi suññ ebri ke mbot, oduk edem-esa, ese ke iso ye ke edem, ke ubọk nnasia ye ke ufien, ikekwe baba owo kiet; enye ama efehe.
Ke ini emi eyen-nsek ekpo emi ama ekebet Arit mmikwe, enye ama ọtọñọ nditua ete:     Nne mbọk mbọk nyuñ nyọñ ndien!
     Nyuñ nyọñ ndien!
     Eyen ererimbot ọmọñ ọnyọñ esie!
     Ọmọñ ọnyọñ esie!
     Idem otori-iyak eyip eyen nte mfik!
     Eyip eyen nte mfik!
     Idem otori-iyak otop eyen nte ata!
     Otop eyen nte ata!
     Idem otori-iyak ayat eyen nte ikanI     Ayat eyen nte ikan I     Nne mbọk mbọk nyuñ nyoñ ndien!
     Nyuñ nyọñ ndfenlEka eyen ekpo ama etie ke ikot-inyañ okop eyet esie emi, ndien ke ibọro, enye ama atua ntem ete:    Otufop-ufopl Otufop-kpiñ!
    Mfop iyak, mfop idim!
Otufop kpiñ!
    Mmum etidot-iyak!
Otufop kpiñ!
    Nnọ esọk edep-eyen!
Otufop kpiñ     Anam etim eyen oro akama!
Otufop kpiñ Koro biọñ ọdọñ edep-eyen!
Otufop kpiñ!
Akama eyen-owo ntuai!
Otufop kpiñ!
Udia ọyuhọ edep-eyen!
Otufop kpiñ!
    Etim eyen-owo akama!
Otufop kpiñ!
Eka eyen-ekpo, ke atua eyet emi, ke efehe ọnyọñ ufọk ebine eyen esie.
Edi ke ini emi enye ama ekesim ufọk, eyen esie ama akpa, Arit ñko ama efehe esie ọnyọñ.
Eka eyen-akpo ama ọtọñọ ntak atua eyet efen ete: Arit Enọl Nsañ-k' asañ-nsañl Arit eti eyen-ufọk; Arit eyen-ufọk mi  Ñkpoyom nte akpakpa, Ñkpọnọ Arit udia nnyin;  Ñkpọnọ Arit mmọñ nnyin!
   Arit ndiọkke ndikama,   Eti Edep-eyen!
eyet eyen mmọñ!
   Eyet eyen mmọñ, eyet eyen ndom!
Ñwañ emi ama atua eyen esie onyuñ odop; edi nte enye editeti Arit, esit ọdiọk enye.
Usenkiet, enye ama adaha aka obio Ete-nnyin Abasi man enye okosio usiene mkpa eyen esie do.
Akpan akpan owo emi enye okoyomde ekedi Arit Enọ ke idemesie.
Edi enye ikọsọpke ikut Arit, do enye ama owot ata ekese owo efen ke obio oro.
Ndien ke akpatre ema ekut enye, emum enye; ebọp enyuñ efọp enye ke ikan ewot.
Ema ewobi ntọñ esie ekeduọk ke mmọñ.
Ndien, edọhọ ete mme Fiom ye Asabọ ye Anim ye kpukpru ndiọi unam emi edude ke mmọñ ke emi, edi ntọñ okpo-añwan Ekpo emi akakabarede edi mmọ.
ERIDI MBAKARA KE EFIKObio Efik emi Mbakara ekebemde iso ediọñọ edi Atakpa.
Oro ekedi ke ñkpọ nte isua ikie ye aba ye duọp èmi ekebede.
Atakpa iketiehe ntem ke ini oro.
Ata akamba ukpuhọde odu ke nsio nsio usuñ.
Mme ikpọ akai emi mme ndiọi unam esiduñdé, iduhe aba.
Ndiye ufọk ye ndiye efak ye ndiye anwa eda itie mmọ.
Owo ewak idahaemi ekan nte ekewakde ke ini oro.
Ifiọk ye ntat-enyin ye uforo ye uñwaña Gospel Jesus amana emenede obio ke enyọñ akan nte ekedide ke editọñọ.
Mmọ emi ekedunde ke Atakpa ke ini oro ekedi Efot ye Abakpa ye Obutọñ.
Mme ufọk ita emi ikeduñke ọtọ kiet.
Mme ikpọ akai ema ebahade mmọ kiet ye eken.
Sia Efot ye Abakpa mmikeduñke ikpere esuk, mmọ ikekwe akpa Ubom Mbakara emi ekebehede ke esuk Atakpa.
Emi edi ntak emi Obutọñ ekedide akpa ufọk ke Efik emi ekenyenede oruk mbubehe kiet ekededi ndinam ye Mbakara.
Baba owo kiet ifiọkke inyuñ ikemeke ndisiak isua ye ọfiọñ ye usen emi akpa Ubom' Mbakara ekebehede ke Efik.
Baba owo kiet ke Obutọñ ikeduhe emi ọkọfiọkde ñwed ye ediwet ñkpọ nnim.
Akan oro, idut Mbakara emi-ekebemde iso ebehe ke Atakpa, 'oro edi' mme 'Spaniards' ye mme 'Portuguese' ema etre ndidi Efik ke ata ediwak isua emi ekebede.
Edi mmọ ke Efik, ke edidiọk ndikot, ekekabarede ekot 'Bọriki.'
Kpa mme Portuguese emi ekenọ Efik enyiñ oro 'Calabar.'
Ke editọñọ, enyin oro ekedi 'Calabaros' — ndien ekedi enyin emi mme Portuguese ekenọde ofuri ofuri ñkan Nigeria emi ekperede mben akpa emi mmọ esiwatde edeme owo — tọñọde ke Lagos tutu esim Efik.
Ke ini emi mmọ ema eketọñọ ndinyam urua nnyuñ mmehe ye Efik, mmọ ema eyak enyin emi enọ Efik ikpọñ ikpọñ.
Mme Mbakara emi eketode idut efen, ke ini mmọ ekedide Efik, ema eka iso ndikot Efik ke enyin oro.
Ntem ke enyin emi atak ye Efik tutu esim emi.
Atakpa ikenyeneke enyin efen baba kiet ke ini oro mme Portuguese ekedide mi.
Ini oro enye ikekereke Atakpa kaña.
Atakpa emi enye ekerede kemi edi enyin emi Efik emi ekeduñde ke Obio Oko ekesiode enye.
Adana do Efik Obio Oko ema etọñọ ndidi ndinyam urua ye Mbakara ke Efik Atakpa.
Ndien ke ini emi ufan kiet esikutde ufan esie efen nte etimde idem oyom ndisio, enye ama obup enye ete, 'Da, oro oyom ndika mmọñ?'
Ibọrọ esiwak ndidi ete, 'Da, nyom ndika Ata Akpa.'
Ema ekot Ata Akpa tutu ekabade eda ikọ iba emi edian ọtọ kiet ekpuhọde uyo ekot enye — 'Atakpa.'
Sia Portuguese mmikenyeneke enyin Efik efen emi mmọ ekpekotde Atakpa, mmọ ema ebiere ndiyak enyin oro Calabaros, mme Calabar ke ibibio edikot, nnọ obio emi, akpan akpan koro esuk-urua unyam owo ke Efik ekekperede-ndikpon ñkan mme Esuk-urua efen ke mbuot-akpa edem emi.
Mme English ye French ema etiene Spaniards ye Portuguese enyam urua ke Efik tutu Esuk-Urua Calabar ama ọtọñọ ndikpon.
Mme ufọk mme ufọk ke Obio Oko ema enyuñ etọñọ ndiwọñọ ko ndi ndiduñ ke Esuk-Urua emi.
Ema ekpan unyam ifin; ke ntak oro mme Spaniards ye mme Portuguese ema enyọñ ekpọñ Efik ofuri ofuri.
Mme English emi ekekperede edem edi ekesuk eka iso ke urua ádan ye isip ye ọkpọ ye nnuk enen ye 'cocoa' ye obubit-eto.
9   Ke ini emi Mbakara mbon-urua ema ekeduñ ke Efik ke ñkpọ nte isua aba ye duop mme akande oro, mme oruk Mbakara efen ema edi.
Mme mmọ oro ekedi mme anam utom Abasi — mme missionary.
Edi mbọñ Atakpa ye eke Obio Oko ekekot mmọ edi.
Ékeyom mmọ edi man edikpep Efik nte enamde 'Suga^' ke mbọkọk ye nsio nsio ubọk-utom efen.
Obọò Edem Ekpenyọñ (King Eyamba V) ke Atakpa ye Ete-nnyin Eyọ (King Eyọ li) ekedi mbọñ Efik ke ini oro.
10 Mme anam utom Abasi ikeduhe ke Efik ibigi mbemiso mme andikara edi.
Kpa ye oruk Mbakara emi edi mbọñ Efik ekekot mmọ.
Idut Mbakara efen (French) esiwawak ndida ubom-ekọñ mmọ ndibehe ke Atakpa nnyuñ nsin mbọñ Efik ndik.
Ke unam-ukak, mbọñ ema etua ebinemme ufan mmọ (English) ete mmọ ñko enam eda ubom-ekọñ kiet edinim ke akpa man enye oro ekpekpeme obio mmimọ.
Efik, tọñọ ke eset, imaha owo awakde ndifina mmọ uwem.
Ke usuñ emi ke mme anyam-urua ye mbọñ Efik ekeda enam tutu mme Mbakara Ukara-obio edi ke Efik.
Mbemiso mmọ edi, mmọ ema enam mbọn eñwọñọ ete mmimọ idinyamke idinyuñ iwotke aba mme ifin mmimọ ke baba ntak kiet.
Ke ini emi Mbakara Ukara-obio mmikedige kana, Efik ekeda Ekpe ekara obio.
Edi owo ikemeke ndida mbet Ekpe ndomo ye mbet Mbakara.
Eke Ekpe ema ekwaña, enyene ndo ewak ekaha.
Baba ekpri mbọm kiet, mbet Ekpe isinyeneke.
Isop esie osuk edi ikpọ ikpọ usio okuk, ke ebede oro itọñ-uwem.
 Ke editọñọ, Efik Atakpa ikamaña Mbakara ikaha, isibuọtke idem ye mmọ ofuri ofuri.
Tutu esim ini emi Efiom Edem akadade ubọñ, Efik ikenyimeke Mbakara ebọp baba ufọk kiet ke isọn mmọ.
Kpukpuru urua oro mmọ esinyamde mmọ esitie ke ubom-urua Mbakara enyam; kpukpuru mbubehe mmọ esitie do enam.
Mbakara ema eñwana nditiñ ye mbọn Efik ete enọ mmimọ ekpri itie, ibọp, mbọñ ikenyimeke ete mbak usen kiet mmọ edikan mmimọ ubọk ebọ mmimọ isọn eda.
Usen kiet, afia owo kiet ama aka etiene ọbọñ Efik kiet ete yak enye owut imọ ekpri itie ke esuk esie, imọ ida inim itie usiak-ifia; ke edisiak ifia oroke ubom-urua mmimọ, keọñọ ubom unan akpan akpan.
Ọbọñ ami ke uhana editim ñkere ikaba ama enyìme.
Mbakara emi ama ada ebiet oro anam itie itsiak-ifia tutu enye ama akabade edi efe unyam ọ-bọkit ye ñkwa ye mme ñkpọ mma-i^em iban eken emi iban emade ndidep.
Ekpri efe-urua emi ama ọkọri tutu akabade akamba ufọk-urua.
Ntem ke ufọk-urua Mbakara kiet akabarede iba tutu ofuri mbeñ-esuk Atakpa ọyọhọ ye ufọk-urua.
Efik ke ekekot mme ufọk-urua emi Usiak-ifia nte 'ñkpọ-editi' tutu esim emi.
5  EKPE-EKU1 Ntiñke k'esit usua, 'Ekpe-'ku inọ!
S' adaña ñkpọ emi enye eyipde mi, Udia ke otuñ-ikañ, adia nt' obom; lyak k' esit ikari, ata nt' Ekwek.
K' ọyọrọ k' esit ufọk ebe nt' Ekon — Adia s' adia, ibehe oro — ebiet kpa nsek.
Se, kud' uta mi ikpat utibi; Afo ken k' edita owo — ebiet Ifọt.
Maña ido 'Ekpe-eku' ndude mi;  K' ata owo k' esit ibak — k' efri 'In-iñ!'
Uma k' imua — esit atak y' udu — Da ima inua-inua oro tak do.
Ndikpañke fi,yịp inọ;Ediyip ñkpọ naña, afo etibi?
Usen usukkiet enyene fi, kam sian — Ọyọhọ duop enyene mi, dop se.
Anwa-mbana mmọdo, afo do; Enye ama omum fì, akpakpa.
Ekpekpe ete ayak, ababiaña Akpañwana et' ibọhọ, añwana ufoho.
Kpukpru ediyip inọ — ndisime, Ekpeyip isua ikie — ebebuene.
Udori iduhe inọ fi ndomo esit, Utu k' ododoro fi — ananana.
FIOM UNAM MMỌÑKe otu mme ikpọ unam emi Abasi obotde ọdọñ kẹ mmọñ, baba kiet efen emi Efik ye ñkan-ñkuk Efik ediọñọde nte Fiom iduhe.
Owo Efik eke mmidiọñọke-diọñọ unam efen ke mmọñ, Fiom ikpọñ enye ọdiọñọ; onyuñ ọfiọk ñkpọ iba mme ita abaña enye.
Ekpri eyen emi akananam mminyeneke kana ifet ndikut Fiom ke enyin, ọfiọk ete enye edi idiọk unam.
Mmọdo enye ebeñe idem ndikibi inua ini kiet edieke enye akatuade eyet, edieke owo ọdọhọde enye ete, 'lya-a!
In!
Se Fiom ko ke edi!'.
Ntak kiet emi anamde mme owo ke ñkañ edem emi ediọñọ Fiom ntem edi koro enye awakde akaha ke mmọñ nnyin.
Ke ikpọ akpa ye ke edik, ke idim ye ke ñkpọdiọhọ-mmọñ emi edude ke esit ikọt, unam emi awak ukem ukem.
4 Edi ebiet emi mmọ etimde eda nte ikpọ obio mmọ edi ke Edik Obio Oko, Edik Ikoneto, Okpọkọ, Edik Eniọñ, Utuñọ-mmọñ Umọñ ye ke mme edik nsio nsio Iñwañ Efik eken.
Ke ekebe, ke ini emi mmọñ anade suññ, okut nte mme unam emi ewọñọde ena ke enyọñ eto ye ke mben obot ewebe eyo ke mme edik oro esiakde do ebiet mbio.
Fiom ekeme ndikpon nnyuñ nniọñ akpan akpan.
Ndusuk ikpọumam o-Fiom ekeme ndisin nsen anañ mme ikie ini kiet; enyuñ ebot mmọ kpukpru.
Fiom ikubọkekubọ ke nsen esie nte emiunen anamde.
Enye etibi isọn ke mben inyañ esin nsen esie ọdọñ do.
Nsen o-Fiom ada nte nsen unen Mbakara, edi ọniọñ esisit akan oro.
Ke edikem ini Fiom ọdọk obot ekefet itie oro, atari ñkpri nditọ esie ọnyọñ mmọñ ọkọbọk mmọ do.
Ata ekese ñkpri nditọ unam emi isiduhé uwem ikponi.
Mme nyara Fiom ye mme ikpọ iyak eda mmọ nte udia mmọ.
Edi akam esiwọrọ ọkpọsọñ eñwan ke ufọt mmọ ye eka ñkpri nditọ o-Fiom emi.
Fiom ikemeke ndiduñ ke esit mmọñ kpukpru ini.
Ndusuk ini enye enyene ndiwọrọ ndiwebe eyo mi ke enyọñ obot.
Ke ini emi ke enye esitat inua esie enim iñwañ ọnọ nsuñ ye ñkpri inuen ete eduk.
Mmọ ema eduk ewak, enye ekibi inUa, emen mmọ esin ke idibi esie.
Enye mminyuñ imaña ndidoro ke enyọñ obot, enye ọfọfiọrọ ntre ke enyọñ mmọñ nte nsat ekpat-et.
Fiom enyene mbit mbit iyip.
Enye mmiwọrọke ke mmọñ idiwebe ufiop utin ntre ke ini ke ini, enye ekeme ndikpa tuep ke esit mmọñ.
Utai ye Iba ye Ikwọt ye Ekpọk ye kpukpuru oruk iyak ye Urukikọt enyene mbit mbit iyip nte Fiom.
Fiom ọsọp ke mmọñ ukem ukem kpa nte iyak, edi enye enyene odudu akan kpukpuru oruk iyak.
Enye omomum iyak ata nte udia esie ibọhọke Ñkpi-kuk-ikuk.
Iyak emi ekerne ndiwot Fiom mbre mbre.
Fiom ama emen enye, esim ke usuñ-itọñ, enye atát ñkọi esie mbiba otori unam emi, Fiom ọnwọñ mmọñ akpa.
Odudu o-Fiom odu ke atiba esie.
Edi atiba emi ke enye ada ọwọk ewọk.
Kpa enye ke enye ada amía owo mme unam efen esin ke mmọñ omum ada akata.
Fiom itaha-ta unam emi enye omumde — esesibe emen.
Ayak esisit Fiom ikpe-nyeneke edeme.
Oro edi ntak emi enye mmike-meke ndita unam mme iyak emi enye emende.
Ñkpọ efen emi ọsọñde enye idem ndinam edi ndiwọñọde itọñ esie ñka nnasia mme ufien.
Enye oyomde ndise ñkpọ ke ubọk nnasia mme ke ufien, enyene ndiwọwọñọde ofuri idem esie.
Fiom ye Iba ye Utai ye Atakpot ye Ekpọk ye Ukpọñ-eyen edi oruk unam kiet.
Kpukpru mmọ eto ekpuk kiet; edi Fiom okpon onyuñ enyene odudu ye ndik akan mmọ kpukpru.
Ndusuk Fiom ekeme ndiniọñ ke ñkpọ nte ikpat edip ye inañ enyuñ ebara ke ñkpọ nte ikpat ita.
Ọsọsọn ọbọn emi etopde nditibi ikpọk utọ Fiom emi, koro nte Fiom okpokpon, ntre ke ikpọk idem esie ọsọñ onyuñ otut.
FIOM UNAM MMON Fiom awak oruk.
Ubak eniọñ inua, ubak emuhọ inua.
Edi mme ọmuhọ-inua o-Fiom ewak ndikponi eti eti nnyuñnta owo.
Oruk Fiom efen do emi ekotde Fiom-ñkọi.
Owo iwakke ndikut Fiom emi, enye inyuñ iwakke ndidu ke ebiet emi mme Fiom eken edude.
Enye edi 'Okut-ababak o-Fiom' ọnọ mme Fiom eken akpan akpan oruk Fiom oro ekotde Fiom-Mforo.
Enye oro edi Fiom emi owo afakde ndida nnam ibak ye eke mmọ owo ke mmọñ.
Ke ini emi Efik ewotde Fiom, mmọ iwakke nditibi akpa esie ké ebiet emi ebakde enye.
Ediwak owo ikpekemeke ndita unam emi edieke mmọ ekpenyenede ifet ndikut se idọñọde ke akpa esie.
Nso mbio ke owo oyom mmidikwe ke akpa o-Fiom?
fikpọkpọrọ ibuot-owo, ọkpọ ke mme itie efen ke idem owo, ndusuk ini, unam owo kededi ndisi kaña ke akpa esie, okpoho-ubọk, ntaha-ọfọñ, itiat ye mme nsio nsio ñkpọ eken.
Ntak efen emi unam emi efekde ediwak owo ndita edi ke ọkpọsọñ uñwaha esie.
Ékese ndinem mbuk edu emi ebukde ebaña eñwañ ke ufọt Fiom ye owo.
Ndusuk mbuk emi, okposuk nte mmọ enemde, enyene mbọm eti eti.
Fiom edi ata oburobut unam.
Akananam enye idige ufan ye owo inyuñ ituaha owo mbom.
Owo ikponyuñ idotke nditua Fiom mbom ke iniekededi emi enye enyenede ifet ndiwot enye.
Usen ubọk usen kiet, Fiom ama omum owo ke Isọñ Inyañ.
Owo emi ikakpaha ndiñwana ndibọhọ ke baba usuñ kiet koro enye ọkọfiọkde ete kpukpuru ediñwana imọ ediwọrọ ikpikpu.
Fiom ama ọtuhọde enye nte enye ekekemede, ndien sia owo emi mmikenyeneke idem, Fiom ama ekere ete enye akpa.
Ke akpatre, unam emi ama emen owo emi ekeberi ke ukot nnunuñ kiet onyuñ ebeñe idem nditie do nta enye.
Fiom emi ama esik afiak edem aka ata anyan ebiet, oto do ndien etibi ọkpọsọñ itọk edi iso man enye edisibe itie ke idem owo emi emen emen nte ido uta-owo esie edide.
Ke ini emi owo emi ama akatat enyin okut ete Fiom emi adaha ọkpọñ enye aka anyan ebiet, enye ama adaha wap ọdọk ke enyọñ ukot nnunuñ kiet ebe ke ukot nnunuñ efen.
 Ke ini emi Fiom emi okpotde ke ofuri odudu esie edi, enye ama afaha ke ufọt ukot nnunuñ iba, sia owo emi enye okodoride enyin ndisibe mmikeduhe.
Fiom emi ama añwana ndifahade ke ebiet emi, edi ikekemeke tutu owo emi enye akaduakde ndiwot ama akabade owot enye ke akpatre.
Okonyuñ edi ntre ye ọbọñ Ekeñ Inyañ ke Nsiduñ.
Ọbọñ emi okoyom ndika uka-ñkpọ.
Nte enye añwanade nditim ñkpọ ndọñ ke ubom, Fiom ama omum enye.
Ekedi ata ñkpọ ndik ọnọ mme mmọ emi ekedade do ekpere.
Edi ndik ikanamke ọbọñ emi, sia enye ekedide Uko Eren-owo.
Enye ye nditọọwọñ esie ema etuak eda eñwana ata ọkpọsọñ eñwan ye unam emi.
Ke akpatre, mmọ ema ekan unam emi ubọk, eduri enye ke mmọñ esio eda edọk obot ye uwem, eda enye ekekọbi ke ufọt obio Ñsiduñ.
Ekedi ata ñkpọ etop ke ofuri obio ndikop utọ mbuk uko eke etiede ntem.
Ke idaresit, iban Ekeñ Inyañ ema etañ ase mbuk uko ebe mmọ ntem ete:‘Atim-ne-si, uko Eren-owo!
 Oduk ikọt, enye owot Ekpe iba.
 Owọrọ mmọñ, enye asaña ye Fiom;  Ada Fiom-mmọñ ndọk Eburutu.'
'Fiom unam-mmọñ osio ñkpo, Ete, Eyen Atim owot imọ, Etop asuana kpukpru obio, Mfiori Okomo k' obio nnyin.' '
Okop akpaha, "Ofuọ" Uko Eren-owo!
Mbuk utibe utibe, ama edinam.
Eren-owo akan eren-owo!
Emi akande eren-owo ọbọ ide.'
'Añwana ekọñ esit-mmọñ ikpọñ, Tutu esim emi udu ikuréke, Udu ekọñ oro k' odudu.' '
Ufan añwan etie ko okop, Ete imọ iyikke-yik ido oro; Uko ñkọm edi ñkpọ ufọk.'
Owo edi uko amana uko, Ñkpọ uko osuk ọwọrọ enye.'
Kiet odom kiet owotEÑWAN URUKIKỌT IBAMbuk emi idige ñke, inyuñ idige se owo ẹkerede kere ke ibuot etiñ.
Se ewetde mi edi se iketibede ke ererimbot emi — ke obio emi mmiyomke usiiñ ye Efik ikaha.
Ñkpọ emi eketibe ke obio Ibibio kiet emi ekotde Ibiọñọ.
Akparawa kiet okodu do.
Ubọk-utom esie ekedi utop.
Usen kiet nte enye asañade ke ikọt oyom unam, enye ama okop uyom emi enye mmisiwakke ndikop ke ikọt.
Uyom emi ama anam enye ndik esisit.
Edi sia mme Ata-utop mmisisọpke ikop ndik ntre, eyen emi ama ọdọñ ikpat sufiñ amana asaña ekpere hie uyom emi.
Ke ini emi enye emenerede enyin ese ke isoesie, enye ama okut ikpọ urukikọt iba emi Efik ekotde Asak-utin, ke eñwana ata ọkpọsọñ eñwan.
Kiet ke odom kiet; enye eken ke osio usiene ke edida ibuot esie ntọ enye eken ita.
Ikedige mmem-mmem ñkpọ ye owo emi ndisọp mfiọk kiet emi edikande ke eñwan emi.
Ke union ye ke ubom idem, urukikọt mbiba ekeda ukem ukem.
Ke odudu eñwan, mmọ mbiba ekeñwana mbọ-mbọ.
Unam iba emi ema eñwana eñwan emi ebigi nte owo emi mmikenyeneke idorenyin.
Owo emi ama ada ke idaha tutu ikpat ama ekpere ndiduk enye idibi.
Mmọdọ, enye ama ọdọk ọkọsuhọde etie ke ñkọk ekpri eto kiet emi akadade ekpere.
Ke obufa itie emi, enye ama etim okut eñwan urukikọt iba emi, edi eñwan ama ebre mmọ enyin akan nte mmọ ekpekemede ndikut enye.
Ntem ke mmọ ekeka iso ke eñwan tutu ke akpatre, kiet ama odom kiet eken owot.
Akpa-mkpa ama asuana obono do ke isọñ nte uruk emi etatde ke ebek-ifia eduọK. Andikan ama adaha ọnyọñ esie akawaña ke mben ikọt eyep enye.
Edi ke ini emi enye okutde nte akpa-mkpa mminyeneke aba idem, enye ama ọnyọni atiak aka ke ebiet emi enye oro anade.
Osuk etie nte ñkpọ eke mbom ye editua ñkpọfiọk ọkọyọhọde enye esit.
Enye ama obom enye ke ibuot emenerede ese, akpa-mkpa inyeñeke idem; odom ke isim; enye oro nte akasasuana ana ke isọñ isioroke uyo; emen enye ke ufọt idem, enye oro obuñọ obono.
Urukikọt emi ama akpa ebit.
Ini kiet, urukikọt emi emen ọkpọsọñ rtọk oduk ke esit ikọt.
Nte enye owuride ikọt aka, enye ke anam uyom nte ñkpọ eke enye ofioride ọkpọsọñ ñkpo eyet kabaña se itibede.
Idem ama esien ow& emi.
Edieke owo ekpekpide enye ofut ke ini oro enye ikpekwe ndomo ntọi iyip kiet.
Ama ọdọñ enye nd'rfehe nsuhọde ke eto oro nnyọñ ufọk, edi ọkpọsọñ ñkpeñeyeñ ikayakke.
Mmọdọ, enye ama ada ibikpaí aka iso nditie do nse se iyomde ndrtibe éfen.
Ikebigike ikaha, urukikọt emi ama ada edidọñ ye ndisi ikọñ eto iba ke inua esie.
Ke ini emi enye esimde ebiet emi akpa-mkpa anade, enye ama ayak ikọñ kiet enim ke isọñ.
Kiet eken enye afat ke inua ọtọñọ ndida ntuk akpa-mkpa ke idem.
Enye ọkọtọñọ ke ibuot otuk enye tutu esim isim amana otuk tutu akpa-mkpa eset, ọtọñọ ndinyenede idem.
Urukikọt emi ama aka iso ke oruk usọbọ emi tutu akpa-mkpa atat enyin.
Andikan ama ayak ikọñ enye oro enim ke isọñ, emen enye eken aka kpa iso ke edituk tutu ke akpatre idem ama ọsọñ akpa-mkpa ofuri ofuri.
Enye ama ayak ikọñ emi ñko enim do ke isọñ, mmọ mbiba Enyọñi eduk ikọt.
Ke ini emi ata-utop emi okutde ete mmọ eka usuñ oyom, enye ama ọsuhọde ke itie udibe esie edi ke isọñ.
Owo ekededi ekpenyene ndinam se enye akanamde.
Enye ama asana aka ke ebiet emi ikọn iba emi ekenade, emen mmọ ese.
Mbiba ekedi oruk ikọñ kiet emi enye okonyuñ ọdiọñọde.
11 Edi mbak usuk enye edinam ndudue, enye ama emen ikọñ iba emi esin keekpat ikan esie, ada ọnyọñ ufọk.
Ke ini emi enye esimde do, enye ama osioño mmọ owut Ete ye nditọ-ete esie.
Kpukpru mmọ ekesiak kpa se enye ekekerede.
Mmọ ema ebup enye se iketibede ye ikọñ iba oro, edi enye ikenyimeke kaña nditiñ nnọ mmọ.
Edi mmọ ema eyịre enye ekaha tutu ke ikpatre enye ama anam mmọ eta mbiam ete mmimọ iditiñke inọ mbon efen se imọ iditiñde inọ mmọ; inyuñ itetiñ, mmimọ idisiakke enyiñ ikọñ oro inọ mme mmọ oro.
Ke ini emi mmọ ema ekeda unwọñọ ema, enye ama emen ofuri ofuri mbuk eñwañ urukikọt iba emi ọkpọhọde ọnọ mmọ.
Idem ama akpa mmọ emi eti eti.
Àkananam mmọ ikekopke utọ mbuk oro ke obio oro mme ke idut efen.
Mmọ ema efọn ido ye eyen-ete mmọ enyuñ eteme enye nte enye edidade ibọk oro isọbọ owo eke urukikọt ekededi edidomde.
Ibọk emi ama ọsọp ọnọ owo emi eti eti.
Enye ama adada enye ọkọk eyet owo ke nde emi urukikọt, me ikpeyen me ebua idat odomde enye, ubiak ọsuhọ owo oro kpa ke ndo-ndo oro.
Mme owo ke nsio nsio obio ema ekop etop ufọn ibọk emi, ema enyuñ eda ediwak okuk ekefak ye enye.
Abasi ọfọn ido ye owo ke nsio nsio usuñ.
Emi edi usuñ kiet emi Enye akadade ayarade oduduEsie ke ikọñ-eto owut akparawa oro.
Ekese nti ibọk emi nnyin inyenede ke fikañ ererimbot emi edi se^ketemede-teme mme andinyene ke ndap.
Ndien ibók eke etemede owo ke ndap ọfọn adaña drdie, akpan akpan ke ini emi Anditeme edide 'Akani-Ekpol'9 IKUT YE EBỌK YE EKPE Ke ata ediwak isua emi ebede, ke ini emi ererimbot emi ekedide kana ata nsek, Ebọk akam asana ke isọn kpa nte emi Ebot ye Erọñ ye mme unam-ikọt eken enamde ke emi.
Idahaemi, Ebọk imaha aba ndisana ke isọn.
Enye asaña ke enyọñ eto adia udia; ebre mbre esie do, ana do ede idap; anam kpukpru mbubehe esie do.
Ebọk inamke ntem ke asian, mme ke nwut-idem. '
Ñkpọ akanam obu esin Obu oñwin ekuñ.'
Ntak asaña ntem.
 Okukim-erọñ ye Ekpe ekebure mbure.
Ekpe ete ke imọ imefere ufere ikan Okukim; imekeme ndifrọ ñka ata anyan ebiet ñkan enye; ke baba unam kiet efen ibehe imọ iso ke ufere ye ke ufrọ.
Okukim-erọñ iketiñke ediwak ikọ ke ibọrọ esie.
Ñkukure se enye eketiñde ekedi ntem.
'Kpọñ uwak ye ikpikpu ñkpon-inua ikọ, Da Ekpe.
Se akwa ukpe ko ke enen, sañ nnyin ikodomo idem dọ ise.
Eke otode ke ñkañ emi ọfrọ enye ebe odoro ke ñkañ oko, enye oro efere ufere akan.'
Ekpe ama enyime ekikere emi ini kiet.
Ukpe oro ekedi ata kwa ukpe.
Enye ama añwaña inua ke ñkpọ nte ikpat aba ye duop onyuñ ọtuñọ ke ñkpọ nte anyan ọkọkọk kiet.
Ikedige ebiet emi unam iba emi ekpekade ndomo-idem.
Edi iren-owo ededa but ekpa mkpa.
Sia mmọ iso ye edem ema ekemia ata, akana nte mmọ enam uyo uñwọñọ mmọ ke ọwọrọde uwem me mkpa.
Mmọ ema ebiere ke ufọt mmọ ete yak Okukim-erọñ ebemiso ọfrọ.
Òkukim-erọñ ama afiak edem, efehe edi iso iso ke ofuri odudu ye ukeme esie tutu enye ekpere ndisim mben ukpe ke ñkañ emi, mbemiso enye ọfrọ ebe odoro ke edem oko.
Ekpe ama asak eti eti, ete, 'Kam se fil' Ekpe ete imọ iyomke ndifehe kaña mfiak edem.
Mmọdo enye ama ada kpa ke ebiet oro enye akadade etiñ ikọ oro ye Okukim-erọñ ọfrọ ke ata esit iseri ye ñtañ-idem.
Ke ndiọk-iso, Ekpe ama ọduọ oduk ke akwa ukpe emi onyuñ atak do.
Ekedi ata akamba iduọ ke akpanikọ.
Isana ete, 'Nsinl' Akayak esisit ekpe akpakpa ke iduọ oro.
Enye«ama ada unan ke ubọk ye ke ukot ye ke isin.
Ke ntak emi, enye ikekemeke aba ndifrọ ke ukpe emi nwọrọ ndọk ndi ke edem emi.
Okukim-erọñ ama etié ke edem em[asak, ọdọhọ Ekpe ete, 'Da Ekpe, se enye do! "
Ñkpọ ifọñke ma-inua."
Etie didie do; idem ọsuhọ fi ndien!'
Okposuk edi oro Okukim-erọñ eketiñde ntem, mbọm ama anam enye ye Ekpe eti eti, akpan akpan koro enye mmikekemeke ndinọ enye baba uñwam kiet ndiwọrọ ke ukpe emi.
Ekpe ama adañ ke esit ebedeñ emi tutu éyo esiere.
Ekedi ke usen Akwa Ofiọñ, kpukpru owo ye unam ke ebe eka urua.
Enye emi ebe, Ekpe ekpe ubọk ete anyaña imọ; tọñọde ke Enen tuty ọsuhọde esim ekpri unam nte Oso.
Kpukpuru mmọekesukefefaña.
Kpukpuru mmọ ekesuk etiñ ye uyo kiet ete 'Ekpe afo ọmọdiọk ido ebe; amanana esit ekọm akaha.
Edinyanade fi isio do, afo udutihi, utu ke afo eti, afo eyekabade ada idiọk osio usiene mfọn eti ñkpọ emi ekenamde enọ fi.
Tie do, baba owo kiet idinyañake fi.'
Ebọk ekedi akpatre unam emi ekebede aka urua ke usen oro.
Ke ini emi Ekpe okutde nte Ebọk asañade ebe, enye ama ọduọfiọ atua, ekpe ubọk ete Ebọk anyana imọ; osuk anyan isim esie oro ke ukpe ọnọ imọ iyịre do idọk iwọrọ idi.
Ke ini oro, Ebọk ekedi ata akamba unam ye ata anyan isim emi ọkọniọfide nte ọkọkọk.
Ke editọñọ, Ebọk ama afaña onyuñ ọnọ ntak esie kpa nte emi mme unam eken eketiñde.
Ekpe ama ọsọñọ ọnwọñọ ete imọ idinamke enye baba idiọk ñkpọ kiet, imọ idifọhi enye ukpọk mbara, yak enye akam osio imọ ke obube nsobo oro efep.
Ebọk ikedigè unam emi ọkọsọñde esit akaha; ama osuk isim esie esin ke ukpe oro onọ Ekpe, enye eyịre do ọwọrọ ódọk edi.
Ke ini emi Ekpe ama ọkọdọk ọwọrọ edi ke edẹm emi ama, Ebọk ete enye asana imọ ayak ndien imọ ibe ika mbubehe imọ.
Ekpe ama esin, ete Ebọk ayak imọ iduọk odudu kaña.
Ebọk ama etim ọfìọk se utọ nduọk-odudu oro ọwọrọde ye se enye.
edimande.
Mmọdo Ebọk ama ọtọñọ nditiñ ikọ eke akade ntem: 'ídige se ñketiñde ke editọñọ edi oro?
Idige mma ndọhọ nte afo odude do, umàna mfọn unyuñ unyeneke esit-ekọm?
Ọfọn Etè, na’m mi se afo amade.
Ami ñkoyom.
Oyom okut Matat fi uruk mma; ke emi mmada mbọp idem mi.'
Ekpe ikayakke-yak Ebọk etiñ ikọ emi ama, enye ama etibi eñwan ye enye; esuk oyom enye usuñ-itọñ man enye ọsọp ekibi enye onok owot.
Edi Abasi edinen ikpe ama ọsọp osio edinyaña ọnọ esọk Ebọk.
Enye ama osio Ikut ọdọñ utom.
Ikut ama onyuñ ọsọp aka.
Ikut ama asaña ekesím unam iba emi ke idaha ọkpọsọñ eñwan.
Enye aduat ke ọkpọsọñ uyo ete, 'Esoil Mme añwana-eñwan ema edi iba, Omum ọyọhọ ita.
Nsitibe?
Mbufo eñwana nso eyomde ndiduọñọ ñkowot idem mbufo ke utọ ukpe eke etiede ntem?
Da Ekpe, nso itibe?
Da Ebọk, nso?
Esana eyak.
Etiñ uyo mbufo kiet kiet enọ mi ñkop.'
Ebọk ama asana Ekpe ayak, edi Ekpe ikenyi-meke ndisana Ebọk nnyak.
Do ke Ikut ọkọdọhọ Ebọk ete, yak enye etiñ uyo esie; enye ama etiñ ama, yak enye amia ubọk esie mbiba ke if uhi esie, emenede anyan ke Enyọñ, etiñ ete, 'Abasi nduehe-ol' Ebọk ama etiñ uyo esie onyuñ anam nte Ikut eketemede.
Ikut ama onyuñ ebeñe Ekpe ndinam nte Ebọk akanamde.
Nso ke Ekpe ekenyene nditiñ?
 Edi akpa ifet emi Ekpe akasanade Ebọk ubọk ayak man enye amia ifuhi esie anyan ke enyọñ, Ebọk ama ọf rọ nte Añwa ọdọk eto; oto ke eto kiet ọfrọ odoro ke eto efen, edibe.
Ekpe ikekwe enye aba.
Ikut ñko ama oduk idak mbiet edibe kpa ke idaha kiet oro.
Ke ọkpọsọñ iyaresit, Ekpe ama owobi Ikut ye mbiet emi okofukde enye otop ọduọk ke ata anyan ebiet.
Ikut ama ọnyọñ esie.
Ebọk ñko ama ọnyọñ.
Enyin ama asai Ékpe ke ibuot.
Ndien tọñọ ke ini oro tutu esim emi Ebọk inyimeke aba ndisaña ke isọñ mbak Ekpe.
   DAVID YE GOLIATHGoliath okoñ, ofiom, ofofut; David ekpri, esiek, asasat.
Goliath emen eduat, emen ofut; David emen isañ, emen itiat.
Goliath anam inua, obure mbure; David ayat esit otomo idem.
Goliath asak, ọkpọk oyorode David adama idat, akañ uwem.
Goliath esin uyo okot owo; David ada okop, enyim' ikot, Goliath otut ukwak ofuk iso; David ọsọñ esit, ọsọñ ukotGoliath otop eduat, esin ofut; David efep eduat, c‘op itiat.
Goliath eteñ, iyip ọtọk ndiwut; Ete, David otop enen, oduk kwat.
Goliath ọduọ ke isọñ osio ñkpo; David anuak ibuot, anuak utọñ.
Goliath akpa ebit, ọnyọñ ekpo; David esibe ibuot ọyọrọ ekọñ.
Goliath akpa ebit, osio utebe; David emen isañ ọnyọñ suññ Mme idiọk owo Ererimbot eyetahade; Mme abak Abasi ebọ Isọñ enam Iduñ.
Mmọ eduri idem-mmọ tutu ekpa mbaNDURI-UKPAUsen kiet, Ikut ama adaha aka ufọk Enen ndikọm enye nnyuñ nneme ekpri nneme ye enye.
Enen ama adara Ikut eti eti, ọnọ enye ñkpọ adia ata, onyuñ ọñwọñ.
Ikebigike, akamba eneni ama ọwọrọ ke ufọt mmọ.
Ke iyaresit, Ikut ama etiñ ata ediwak ikọ eke akade ntem:'Semi, Da Enen!
Mọñọ nsisasian fi ntem?
Mọñọ, nte afo ufiọkke ete ke otu edikpon emi afo okpokpon do, adiakpukpuru ñkpọ oro afo adadia do, afo ukopke idem ukan mi?
Mọñọ ufiọkke ete ke ọwọrọde ke eñwan idahaemi, ami ye afo iñwana ñka ñka?
Semi, Da!
Ese ete ukpri emi ñkpekpri mi ababiak mi?
Semi, yak ntim nsian fi ndien, omokop; ndomo baba unam kiet iduhe ke obio emi, emi ekemede ndimia mi ke eñwan, mem ke utọk, me ndinim mi edem ke isọn ke mbọk.
Nyorn fi otim ọfiọk oro.'
Akayak esisit, Enen okposio ukot esie anuak Ikut ñkeñe ñkeñe ke usen oro.
Edi nte Enen okponde ekpat idem, enye okpon esit-ime suk ntre.
Mmọdo, enye ama akabade abat kpukpuru se Ikut eketiñde nte mfan-inua me mbubru.
Akan oro, Enen ama ọdiọñọ utọ unam emi Ikut edide.
Oro ikedige akpa usen emi enye okokopde nte Ikut ọburede utọ mbure oro.
Ke akpatre, unam iba emi ema emia ata.
Ikut ama ọfiwọñọ ete Enen ikikemeke ndiduri imọ ke mmọñ nsio; Enen ama ọsọñọ ọñwọñọ ete imọ iyenam ntre, ukọm ibietke ke ikañ.
Mmọ ema etiñ ebiere ndíka eñwan emi ke usenubọk, ke ndañ-nsiere.
Ke emi okurede, Ikut ama adaha esie ọnyọñ.
Ikut ama ebe esie usuñ usuñ ebine Isantim ke mmọñ, ekemen kpa ukem ukem eneni emi enye ekenenide ye Enen eneni ye Isantim.
Mmọ ema enyuñ etiñ ebiere ndiduri ufan ke usenubọk ke eyo ama esiere.
Ofuri emi Isantim ifọfiọkke se Ikut akanamde ye Enen; Enen ñko ikekereke-kere ete Ikut ekeme ndibe mbine Isantim ñka ñkeneni utọ eneni oro ye enye ñko.
6 Ke ini emi eyo ama ekesiere, Ikut ama aka ekesibe ata anyan 'Ñkpana-uruk' emi ọkọsọñde eti eti ada edi.
Enye ama emen ibuot esie kiet aka eketebe Enen ke isin, onyuñ emen ibuot kiet eken ọsuhọde ebine Isantim ke mmọñ eketebe enye ke isin ñko.
Enye ama ọdọhọ mmọ nsio nsio ete uruk ama ọsọñ yak mmọ eduri, koro imo imọtọñọ.
 Ke ini emi Ikut ama eketebe unam iba emi uruk ke isin ama, enye ama adaha akada esie ke obot ke ufọt ufọt uruk ke ebiet emi unam iba emi mmikekweenye.
Do ke enye akada oruri uruk ọnọ ñkañ kiet.
Ke ini emi Enen okopde nte uruk ọsọñde, enye ama ọtọñọ ndiduri.
Isantim ñko okop nte uruk ọsọñde onyuñ ọtọñọ ndiduri.
Ikpọ unam iba emi ema eduri idem mmọ tutu mmọ ema ekpa mba.
Ndusuk ini, kiet ama ekpere ndiduri kiet eken nda.
Ofuri emi Ikut mi ke ufọt ufọt ada, ke akpa imam ndikut nte unam iba emi eñwanade.
Idem ama akpa Enen eti eti kpa ye Isantim nde, ke ini emi eñwañ okokurede, ufan mmidurike ufan.
Enen ama adaha ebine Ikut, ọkọnọ enye ubọk, ete, 'Da Itiaba!
Ta okwol Ñkọfiọkke nte afo eme-keme ndikut idem ntem.
Bọ se ñkọñwọñọde mi.'
Ke editiñ ntre, Enen ama abat okuk emi enye akadade amia ata ayak ọnọ Ikut.
Isantim ñko, ama onyuñ edi esie edinam kpa ukem ukem ido oro.
Ntem ke Ikut akada ñkari ọbọ ikpọ unam iba emi okuk mmọ akadia ke ifure ye emem.
Mbon edidok enam utọ ido emi Ikut akanamde mi ke mbuk emi.
Mbon edidọk ekere - 'Mme-ada-owo-ñkọtọ-owo.'
Mmọ ewak ndidi mbon-ñkeñ-inua ye mbon-mbia.
Mmọ ebiet 'mmọñ-ubom' — aka iso, afiakedem.
Mmọ esobo ñwan,eda ye enye ebiat ebe esie, enyuñ ewọñọde ke edem oko esobo ye ebe, kpa ke ndo-ndo oro, mmọ eda do ebiat ñwan esie.
Ntem ke mmọ esin utọk ye eñwañ ye ntime ke ufọt eyen ye eka, ke ufọt ufan iba, ke ufọt nditọ-eka ye nditọ-ete ye mbọhọ ye obio.
Ọfiọk-ñkpọ-owo idikpañke utọñ inọ owo-mbia ye owo-ñkeñ-inua koro se isuande ebiet nte edidọk iduhe.
Ibak eke akande ibak owo-mbia iduhe kaña ke ererimbot emi.

